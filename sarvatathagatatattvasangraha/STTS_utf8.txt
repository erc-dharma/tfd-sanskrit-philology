sarvatathāgatatattvasaṃgraha ed. by Horiuchi

(STT volume, page, section*)

*the numbers in the margin

sarvatathāgatamahāyānābhisamayo nāma mahākalparājaḥ (STT 1,1,0)

vajradhātumahāmaṇḍalavidhivistaraḥ (STT 1,1,0)

evaṃ mayā śrutam (STT 1,1,1)

ekasmin samaye (STT 1,1,2)
bhagavān
sarvataghāgatavajrādhiṣṭhānasamayajñānavividhaviśeṣasamanvāgataḥ /(STT 1,1,2)
sarvatathāgataratnamukuṭatraidhātukadharmarājyābhiṣekaprāptaḥ /(STT 1,1,2)
sarvatathāgatasarvajñajñānamahāyogīśvaraḥ /(STT 1,2,2)
sarvatathāgatasarvamudrāsamatādhigataviśvakāryakaraṇatāśeṣānavaśeṣasattvadhātusarvāśāparipūrakaḥ /(STT 1,2,2)

mahākṛpo vairocanaḥ śāśvatas tryadhvasamayavyavasthitaḥ sarvakāryavākcittavajras tathāgataḥ (STT 1,2,3)

sarvatathāgatādhyuṣitapraśastastavite mahāmaṇiratnapratyupte vicitravarṇaghaṇṭāvasaktamārutoddhūtapaṭṭasrakcāmarahārārdhahārārdhacandropaśobhite 'kaniṣṭhadevarājasya
bhavane vijahāra /(STT 1,2,4)

navanavatibhir bodhisattvakoṭibhiḥ sārdhaṃ /(STT 1,2,5)
tad yathā :(STT 1,2,5)
vajrapāṇinā ca bodhisattvena /(STT 1,2,5)
avalokiteśvareṇa ca bodhisattvena /(STT 1,2,5)
ākāśagarbheṇa ca /(STT 1,2,5)
vajramuṣṭinā ca /(STT 1,2,5)
mañjuśriyā ca /(STT 1,2,5)
sahacittotpādadharmacakrapravartinā ca /(STT 1,2,5)
gaganagañjena ca /(STT 1,2,5)
sarvamārabalapramardinā ca /(STT 1,2,5)
evaṃpramukhair navanavatibhir bodhisattvakoṭibhiḥ /(STT 1,2,5)

gaṅgānadīvālukāsamākhyātaiś ca tathāgatais, tad yathāpi nāma tilabimbam iva, paripūrṇaṃ jambūdvīpesaṃdṛśyate /(STT 1,2,6)
taiś cāprameyais tathāgatakāyair ekaikasmāc ca tathāgatakāyād aprameyāsaṃkhyenāni buddhakṣetrāṇi saṃdṛśyante teṣu ca buddhakṣetreṣv imam eva dharmanayaṃ deśayanti sma //(STT 1,23,6)

atha bhagavān mahāvairocanaḥ (STT 1,9,7)
sarvākāśadhātusadāvasthitakāyavākcittavajraḥ /(STT 1,9,7)

sarvatathāgatasamavasaraṇatayā sarvavajradhātvavabodhanajñānasattvaḥ /(STT 1,9,8)
sarvākāśadhātuparamāṇurajovajrādhiṣṭhānasaṃbhavajñānagarbhaḥ /(STT 1,9,8)
sarvatathāgatānantatayā mahāvajrajñānābhiṣekaratnaḥ /(STT 1,9,8)
sarvākāśaspharaṇatathatājñānābhisaṃbodhyabhisaṃbodhibhūtaḥ sarvatathāgatātmabhāvaśuddhitayā svabhāvaśuddhasarvadharmaḥ /(STT 1,910,8)
sarvākāśavyāpisarvarūpasaṃdarśanajñānāśeṣā=navaśeṣasattvadhātuvinayanacaryāgryaḥ sarvatathāgatāmoghājñākāritayā sarvāsamānuttaraviśvakarmā //(STT 1,10,8)

sarvatathāgatamahābodhidṛḍhasattvaḥ (STT 1,10,9)
sarvatathāgatākarṣaṇasamayaḥ (STT 1,10,9)
sarvatathāgatānurāgaṇajñāneśvaraḥ (STT 1,10,9)
sarvatathāgatasādhukāraḥ (STT 1,10,9)
sarvatathāgatamahābhiṣekaratnaḥ (STT 1,10,9)
sarvatathāgatasūryaprabhāmaṇḍalaḥ (STT 1,10,9)
sarvatathāgatacintārājamaṇiratnaketuḥ (STT 1,10,9)
sarvatathāgatamahāhāsaḥ (STT 1,10,9)

sarvatathāgatamahāśuddhadharmaḥ (STT 1,10,10)
sarvatathāgataprajñājñānaḥ (STT 1,10,10)
sarvatathāgatacakraḥ (STT 1,10,10)
sarvatathāgatasaṃdhābhāṣaḥ (STT 1,10,10)
sarvatathāgatāmoghaviśvakāryaḥ (STT 1,10,10)
sarvatathāgatamahāvīryasudṛḍhakavacaḥ /(STT 1,10,10)
sarvatathāgatarakṣāparipālanavajrayakṣaḥ (STT 1,10,10)
sarvatathāgatakāyavākcittavajrabandhamudrājñānaḥ //(STT 1,10,10)

samantabhadraḥ svamogho māraḥ prāmodyanāyakaḥ /(STT 1,12,11)
khagarbhaḥ sumahātejāḥ ratnaketur mahāsmitaḥ /(STT 1,12,11)
avalokita maheśaś ca mañjuśrīḥ sarvamaṇḍalaḥ /(STT 1,12,11)
avāco viśvakarmā ca vīryaś caṇḍo dṛḍhagarbhaḥ //(STT 1,13,11)

vajro 'ṅkuśaḥ śaras tuṣṭī ratnaḥ sūryo dhvajaḥ smitaḥ /(STT 1,1314,12)
padmaḥ kośaḥ sucakro vāk karma varma bhayo grahaḥ //(STT 1,14,12)

anādinidhanaḥ śāntaḥ krūraḥ krodho mahākṣamaḥ /(STT 1,14,13)
yakṣaḥ surākṣaso dhīraḥ sauriḥ śaurir mahāvibhuḥ //(STT 1,1415,13)
umāpatiḥ prajñānātho viṣṇujiṣṇur mahāmuniḥ /(STT 1,15,13)
lokapālo nabho bhūmis trilokas tu tridhātukaḥ //(STT 1,15,13)

mahābhūtaḥ susattvārthaḥ sarvaḥ śarvaḥ pitāmahaḥ /(STT 1,15,14)
saṃsāro nirvṛtiḥ śaśvat śaśvān samyagvṛttir mahāmahaḥ //(STT 1,15,14)
buddhaḥ śuddho mahāyānas tribhavaḥ śāśvato hi saḥ /(STT 1,15,14)
trilokavijayī śaṃbhuḥ śaṃbhunāthaḥ pradāmakaḥ //(STT 1,15,14)

vajranāthaḥ subhūmyagryo jñānaḥ pāramitānayaḥ /(STT 1,15,15)
vimokṣo bodhisattvaś ca caryaḥ sarvatathāgataḥ //(STT 1,15,15)
buddhārtho buddhahṛdayaḥ sarvabodhir anuttaraḥ /(STT 1,15,15)
vairocano jino nāthaḥ svayambhūr dhāraṇī smṛtiḥ //(STT 1,15,15)

mahāsattvo mahāmudraḥ samādhir buddhakarmakṛt /(STT 1,15,16)
sarvabuddh'ātmako bhūtaḥ sattvo nityārthabodhakaḥ //(STT 1,15,16)
mahāsthāṇur mahākālo mahārāgo mahāsukhaḥ /(STT 1,15,16)
mahopāyo mahāgryāgryaḥ sarvāgryo bhuvaneśvaraḥ //(STT 1,15,16)

bhagavān mahābodhicittaḥ samantabhadro mahābodhisattvaḥ
sarvatathāgatahṛdayeṣu vijahāra //.(STT 1,22,17)

atha sarvatathāgatair idaṃ buddhakṣetraṃ, tad yathā tilabimbam iva, paripūrṇam /.(STT 1,22,172)

atha khalu sarvatathāgatāḥ mahāsamājam āpadya yena sarvārthasiddhir bodhisattvo mahāsattvo bodhimaṇḍaniṣaṇṇas, tenopajagmuḥ /. upetya bodhisattvasya sāṃbhogikaiḥ kāyair darśanaṃ dattvaivam āhuḥ /:(STT 1,23,18)
" kathaṃ kulaputrānuttarāṃ samyaksaṃbodhim abhisaṃbhotsyase, yas tvaṃ sarvatathāgatatattvānabhijñatayā sarvaduṣkarāṇy utsahasīti //.(STT 1,23,18)

atha sarvārthasiddhir bodhisattvo mahāsattvaḥ sarvatathāgataiś coditaḥ samānas tataḥ āsphānakasamādhito vyutthāya sarvatathāgatān praṇipatyāhūyaivam āha/:(STT 1,24,19)
" bhagavantas tathāgatāḥ ājñāpayata !: ' kathaṃ pratipadyāmi ? kīdṛśaṃ tattvam ?" iti //(STT 1,24,19)

evam ukte sarvatathāgatās taṃ bodhisattvam ekakaṇṭhenaivam āhuḥ //:(STT 1,24,20)
" pratipadyasva, kulaputra, svacittapratyavekṣaṇasamādhānena prakṛtisiddhena rucijaptena mantreṇe ! " 'ti //.(STT 1,24,20)
' oṃ cittaprativedhaṃ karomi ' // ".(STT 1,24,20)

atha bodhisattvah sarvatathāgatān evam āha /:(STT 1,25,21)
" ājñātaṃ me, bhagavantas tathāgatāḥ, svahṛdi candramaṇḍalākāraṃ paśyāmī " 'ti sarvatathāgatāḥ procuḥ :(STT 1,25,21)
" prakṛtiprabhāsvaram idaṃ, kulaputra, cittam. tad yathā parikarmyate tat tathaiva bhavati //:(STT 1,25,21)
tad yathāpi nāma śvetavastrarāgarañjanam ' iti /(STT 1,25,21)

atha sarvatathāgatāḥ prakṛtiprabhāsvaracittajñānasya sphīṭīkaraṇahetoḥ punar api tasmai bodhisattvāya, oṃ bodhicittam utpādayāmīty anena prakṛtisiddhena mantreṇa bodhicittam utpāditavantaḥ /.(STT 1,25,22)

atha bodhisattvaḥ punar api sarvatathāgatājñayā bodhicittam utpādyaivam āha /:(STT 1,25,23)
" yat tac candramaṇḍalākāraṃ tac candramaṇḍalam eva paśyāmi /."(STT 1,25,23)

sarvatathāgatāḥ āhuḥ /:(STT 1,25,24)
" sarvatathāgatahṛdayaṃ te samantabhadraś cittotpādaḥ sāmīcībhūtaḥ /.(STT 1,25,24)
tad sādhu pratipadyasva ! sarvatathāgatasamantabhadracittotpādasya dṛḍhīkaraṇahetoḥ svahṛdi candramaṇḍale vajrabimbaṃ cintayānena mantreṇa! //:(STT 1,2526,24)
' oṃ tiṣṭha ! vajra ! //"(STT 1,26,24)

bodhisattva āha /:(STT 1,27,25)
" paśyāmi, bhagavantas tathāgatāś, candramaṇḍale vajram //"(STT 1,27,25)

sarvatathāgatāḥ āhuḥ /:(STT 1,27,25-2)
" dṛḍhīkurv idaṃ sarvatathāgatasamantabhadracittavajram anena mantreṇa !//:(STT 1,27,252)
'oṃ vajrātmako 'ham !'//"(STT 1,27,25-2)

atha yāvantaḥ sarvākāśadhātusamavasaraṇāḥ sarvatathāgatakāyavākcittavajradhātavas, te sarve sarvatathāgatādhiṣṭhānena tasmin sattvavajre praviṣṭāḥ //.(STT 1,27,26)
tataḥ sarvatathāgataiḥ sa bhagavān sarvārthasiddhir mahābodhisattvo 'vajradhātur vajradhātur !! ' iti vajranāmābhiṣekeṇaibhiṣiktaḥ /.(STT 1,27,26)

atha vajradhātur mahābodhisattvas tān sarvatathāgatān evam āha /:(STT 1,28,27)
" paśyāmi, bhagavantas tathāgatāḥ, sarvatathāgatakāyam ātmānam //"(STT 1,28,27)

sarvatathāgatāḥ prāhuḥ /:(STT 1,27,28)
" tena hi mahāsattvaḥ ! sattvavajraṃ sarvākāravaropetaṃ buddhabimbam ātmānaṃ bhāvayā ! 'nena prakṛtisiddhena mantreṇa rucitaḥ parijāpya //:(STT 1,28,28)
'oṃ yathā sarvatathāgatās tathā 'ham ' "//(STT 1,28,28)

athaivam ukte vajradhātur mahābodhisattvas tathāgatam ātmānam abhisaṃbudhya tān sarvatathāgatān praṇipatyāhūyaivam āha /:(STT 1,28,29)
" adhitiṣṭhata māṃ ! bhagavantas tathāgatāḥ ! imām abhisaṃbodhiṃ dṛdhīkuruta ce !" 'ti //(STT 1,2829,29)

athaivam ukte sarvatathāgatāḥ vajradhātos tathāgatasya tasmin sattvavajre praviṣṭāḥ iti //.(STT 1,29,30)

atha bhagavān vajradhātus tathāgatas tasminn eva kṣaṇe sarvatathāgatasamatājñānābhisaṃbuddhaḥ sarvatathāgatavajrasamatājñānamudrāguhyasamayapraviṣṭaḥ sarvatathāgatadharmasamatājñānādhigamasvabhāvaśuddhaḥ sarvatathāgatasarvasamatāprakṛtiprabhāsvarajñānākārabhūtas tathāgato 'rhan samyaksaṃbuddhaḥ saṃvṛttaḥ iti //.(STT 1,29,31)

atha sarvatathāgatāḥ punar api tataḥ sarvatathāgatasattvavajrān niḥsṛtyākāśagarbhamahāmaṇiratnābhiṣekeṇābhiṣcyāvalokiteśvaradharmajñānam utpādya, sarvatathāgataviśvakarmatāyāṃ pratiṣṭhāpya,yena sumerugirimūrdhā, yena ca vajramaṇiratnaśikharakūṭāgāras, tenopasaṃkrāntāḥ /.(STT 1,30,32)
upasaṃkramya vajradhātuṃ tathāgataṃ sarvatathāgatatve 'dhiṣṭhāya, sarvatathāgatasiṃhāsane sarvato mukhaṃ pratiṣṭhāpayām āsur iti //(STT 1,30,32)

atha khalv akṣobhyas tathāgato, ratnasaṃbhavaś ca tathāgato, lokeśvararājaś ca tathāgato, 'moghasiddhiś ca tathāgataḥ, sarvatathāgatatvaṃ svayam ātmany adhiṣṭhāya bhagavataḥ śākyamunes tathāgatasya sarvasamatāsuprativedhatvāt /(STT 1,31,33)
sarvadiksamatām adhyālambya catasṛṣu dikṣu niṣaṇṇāḥ //.(STT 1,31,33)

atha bhagavān vairocanas tathāgato 'cirābhisaṃbuddhaḥ sarvatathāgatasamantabhadrahṛdayaḥ sarvatathāgatākāśasaṃbhavamahāmaṇiratnābhiṣekābhiṣiktaḥ sarvatathāgatāvalokiteśvaradharmajñānaparamapāramiprāptaḥ sarvatathāgataviśvakarmatāmoghāpratihataśāsanaḥ paripūraṇakāryaḥ paripūrṇamanorathaḥ /(STT 1,32,34)
sarvatathāgatatvaṃ svayam ātmany adhiṣṭhāya,(STT 1,32,34)

sarvatathāgatasamantabhadramahābodhisattvasamayasaṃbhavasattvādhiṣṭhānavajraṃ nāma samādhiṃ samāpadyedaṃ sarvatathāgatamahāyānābhisamayaṃ nāma sarvatathāgatahṛdayaṃsvahṛdayān niścacāra //:(STT 1,32,35)
'vajrasattva '/(STT 1,32,35)

athāsmin viniḥsṛtamātre sarvatathāgatahṛdayebhyaḥ sa eva bhagavān samantabhadraś candramaṇḍalāni bhūtvā viniḥsṛtya sarvasattvānāṃ mahābodhicittāni saṃśodhya sarvatathāgatānāṃ sarvapārśveṣv avasthitaḥ /.(STT 1,36,36)
atha tebhyaś candramaṇḍalebhyaḥ sarvatathāgatajñānavajrāṇi viniḥsṛtya bhagavato vairocanasya tathāgatasya hṛdaye praviṣṭāni /.(STT 1,36,36)

sudṛḍhatvāc ca vajrasattvasamādheḥ sarvatathāgatādhiṣṭhānena caikaghanaḥ sakalākāśadhātusamavasaraṇapramāṇo raśmimālī pañcamūrdhā sarvatathāgatakāyavākcittavajramayo vajravigrahaḥ prādur bhūya, sarvatathāgatahṛdayān niṣkramya pāṇau pratiṣṭhitaḥ /.(STT 1,36,37)

atha tato vajrād vajr'ākārāḥ raśmayo vicitravarṇarūpaḥ sarvalokadhātvābhāsanaspharaṇāh viniścaritāḥ /.(STT 1,36,38)

tebhyaś ca vajraraśmimukhebhyaḥ sarvalokadhātuparamāṇurajaḥsamās tathāgatavigrahāḥ viniḥsṛtya sakaladharmadhātusamavasaraṇeṣu sarv'ākāśadhātuparyavasāneṣu sarvalokadhātuprasarameghasamudreṣu sarvatathāgatasamantājñānābhijñāsvabhisaṃbodhāt /(STT 1,36,39)
sarvatathāgatamahābodhicittotpādana,samantabhadravividhacaryāniṣpādana, sarvatathāgatakulārāgaṇa, mahābodhimaṇḍopasaṃkramaṇa,saddharmacakrapravartanādīni yāvad aśeṣānavaśeṣasattvadhātu, paritrāṇa, sarvahitasukha, sarvatathāgatajñānābhijñottamasiddhiniṣpādanādīni sarvatathāgatarddhivikurvitāni saṃdarśya /,(STT 1,3637,39)

samantabhadratvād vajrasattvasamādheḥ, sudṛdhatvāc caikaghanaḥ samantabhadramahābodhisattvakāyaḥ saṃbhūya, bhagavato vairocanasya hṛdaye sthitvedam udānam udānayām āsa //.(STT 1,37,40)
" aho samantabhadro 'ham dṛḍhasattvaḥ svayaṃbhuvām /(STT 1,37,40)
yad dṛḍhatvād akāyo 'pi sattvakāyatvam āgataḥ "//(STT 1,37,40)

atha samantabhadramahābodhisattvakāyo bhagavato hṛdayād avatīrya sarvatathāgatānāṃ purataś candramaṇḍalāśrito bhūtvājñāṃ mārgayām āsa //(STT 1,3940,41)

atha bhagavān sarvatathāgatajñānasamayavajraṃ nāma samādhiṃ samāpadya, sarvatathāgataśīlasamādhiprajñāvimuktivimuktijñānadarśanadharmacakrapravartanasattvārthamahopāyabalavīryamahājñānasamayam, aśeṣānavaśeṣasattvadhātuparitrāṇasarvādhipatyasarvasukhasaumanasyānubhavārthaṃ yāvat sarvatathāgatasamatājñānābhijñānuttaramahāyānābhisamayottamasiddhyavāptiphalahetos, tat sarvatathāgatasiddhivajraṃ tasmai samantabhadrāya mahābodhisattvāya sarvatathāgatacakravartitve sarvabuddhakāyaratnamukuṭapaṭṭābhiṣekeṇabhiṣicya pāṇibhyām anuprādāt /.(STT 1,40,42)
tataḥ sarvatathāgatair ' vajrapāṇir vajrapāṇir !! ' iti vajranāmābhiṣekeṇābhiṣitaḥ //(STT 1,40,42)

atha vajrapāṇir bodhisattvo mahāsattvo vāmavajragarvollālanatayā tad vajraṃ svahṛdy utkarṣaṇayogena dhārayann idam udānam udānayām āsa //:(STT 1,40,43)
" idaṃ tat sarvabuddhānāṃ siddhivajram anuttaram /(STT 1,40,43)
ahaṃ mama kare dattaṃ vajraṃ vajrapratiṣṭhitam " iti // //(STT 1,40,43)

atha bhagavām punar apy amogharājamahābodhisattvasamayasaṃbhavasattvādhiṣṭhānavajraṃ nāma samādhiṃ samāpadyedaṃ sarvatathāgatahṛdayaṃ svahṛdayān niścacāra //:(STT 1,41,44)
' vajrarāja '//(STT 1,41,44)

athāsmin viniḥsṛtamātre sarvatathāgatahṛdayebhyaḥ sa eva bhagavān vajrapāṇiḥ sarvatathāgatamahāṅkuśāni bhūtvā viniḥsṛtya, bhagavato vairocanasya hṛdaye praviṣṭavaikaghano vajrāṅkuśamahāvigrahaḥ prādurbhūya, bhagavataḥ pāṇau pratiṣṭhitaḥ /.(STT 1,41,45)

atha tato vajrāṅkuśamahāvigrahāt /(STT 1,41,46)
sarvalokadhātuparamāṇurājaḥsamās tathāgatavigrahāḥ viniḥsṛtya, sarvatathāgatākarṣaṇādīni sarvabuddharddhivikurvitāni kṛtvā, svamogharājatvād vajrasattvasamādheḥ sudṛḍhatvāc caikaghano 'mogharājamahābodhisattvakāyaḥ saṃbhūya bhagavato vairocanasya hṛdaye sthitvedam udānam udānayām āsa //:(STT 1,4142,46)
" aho hy amogharāja 'haṃ vajrasaṃbhavam aṅkuśaḥ /(STT 1,42,46)
yat sarvavyāpino buddhāḥ samākṛṣyanti siddhaya " iti //(STT 1,42,46)

atha so 'mogharājamahābodhisattvakāyo bhagavato hṛdayād avatīrya, sarvatathāgatānāṃ dakṣiṇacandramaṇḍal'āśrito bhūtvā punar apy ājñānaṃ mārgayām āsa //(STT 1,42,47)

atha bhagavān sarvatathāgatākarṣaṇasamayavajraṃ nāma samādhiṃ samāpadya, sarvatathāgatākarṣaṇasamayam, aśeṣānavaśeṣasattvadhātusarvākarṣaṇasarva sukhasaumanasyānubhavanārthaṃ yāvat sarvatathāgatasamājādhiṣṭhānottamasiddhyarthaṃ tad vajrāṅkuśaṃ tasmā amogharājāya mahābodhisattvāya tathaiva pāṇibhyām anuprādāt /.(STT 1,4243,48)
tataḥ sarvatathāgatair ' vajrākarṣo vajr'ākarṣaḥ !! ' iti vajranāmābhiṣekeṇābhiṣiktaḥ /.(STT 1,43,48)

atha vajrākarṣo bodhisattvas tena vajrāṅkuśena sarvatathāgatān ākarṣayann idam udānam udānayām āsa //:
" idaṃ tat sarvabuddhānāṃ vajrajñānam anuttaram /(STT 1,43,49)
yat sarvabuddhārthasiddhyarthaṃ samākarṣaṇam uttamam " iti // //(STT 1,43,49)
atha bhagavān punar api māramahābodhisattvasamayasaṃbhavasattvādhiṣṭhānavajraṃ nāma samādhiṃ samāpadyedaṃ sarvatathāgatānurāgaṇasamayaṃ nāma sarvatathāgatahṛdayaṃ svahṛdayān niścacāra //:(STT 1,43,50)
' vajrarāga '//(STT 1,43,50)

athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sarvatathāgatakusumānyudhāni bhūtvā viniḥsṛtya bhagavato vairocanasya hṛdaye praviṣṭaikaghano mahāvajravāṇavigrahaḥ prādur bhūya pāṇau pratiṣṭhitaḥ /.(STT 1,43,51)

atha tato vajravāṇavigrahāt sarvalokadhātuparamāṇurajaḥsamās tathāgatavigrahā viniḥsṛtya sarvatathāgatānurāgaṇādīni sarvabuddharddhivikurvitāni kṛtvā, sumāraṇatāvad vajrasattvasamādheḥ sudṛḍhatvāc caikaghano māramahābodhisattvakāyaḥ saṃbhūya bhagavato vairocanasya hṛdaye sthitvedam udānam udānayām āha //:(STT 1,44,52)
" aho svabhāvaśuddho 'ham anurāgaḥ svayaṃbhuvām /(STT 1,44,52)
yac chuddhyarthaṃ viraktānāṃ rāgeṇa vinayanti hi // "(STT 1,44,52)

atha sa māramahābodhisattvakāyo bhagavato hṛdayād avatīrya sarvatathāgatānāṃ vāmacandramaṇḍalāśrito bhūtvā, punar apy ājñāṃ mārgayām āsa //(STT 1,44,53)

atha bhagavān sarvatathāgatānurāgaṇādhiṣṭhānavajraṃ nāma samādhiṃ samāpadya, sarvatathāgatamāraṇavajrasamayam aśeṣānavaśeṣasattvadhāṭvanurāgaṇasarvasukhasaumanasyānubhavanārthaṃ yāvat sarvatathāgatamārakarmottamasiddhyavāptiphalahetos tad vajravāṇaṃ tasmai mārāya mahābodhisattvāya tathaiva pāṇibhyām anuprādāt /.(STT 1,44,54)
tataḥ sarvatathāgatair ' vajradhanur vajradhanur !! ' iti vajranāmābhiṣekeṇābhisiktaḥ /.(STT 1,44,54)

atha vajradhanur bodhisattvo mahāsattvas tena vajravāṇena sarvatathāgatān mārayann idam udanam udānayām āsa //:(STT 1,44,55)
" idaṃ tat sarvabuddhānāṃ rāgajñānam anāvilam /(STT 1,44,55)
hatvā virāgaṃ rāgeṇa sarvasaukhyaṃ dadanti hi // //(STT 1,44,55)

atha bhagavān punar api prāmodyarājamahābodhisattvasamayasaṃbhavasattvādhiṣṭhānavajraṃ nāma samādhiṃ samāpadyedaṃ sarvatathāgatapramodasamayaṃ nāma sarvatathāgatahṛdayaṃ svahṛdayān niścacāra //:(STT 1,45,56)
' vajrasādhu '//(STT 1,45,56)

athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sādhukārāṇi bhūtvā bhagavato vairocanasya hṛdaye praviṣṭaikaghano bhūtvā vajratuṣṭivigrahaḥ prādur bhūya, bhagavataḥ pāṇau pratiṣṭhitaḥ /.(STT 1,45,57)

atha tato vajratuṣṭivigrahaḥ sarvalokadhātuparamāṇuparamāṇurājaḥsamās tathāgatavigrahā viniḥsṛtya, sarvatathāgatasādhukār'ādīni sarvabuddharddhivikurvitāni kṛtvā, supramodyatvād vajrasattvasamādheḥ sudṛḍhatvāc caikaghanaḥ prāmodyarājamahābodhisattvakāyaḥ saṃbhūya, bhagavato vairocanasya tathāgatasya hṛdaye sthitvedam udānam udānayām āsa //(STT 1,45,58)
" aho hi sādhukāro 'haṃ sarvaḥ sarvavidāṃ varaḥ /(STT 1,45,58)
yad vikalpaprahīṇānāṃ tuṣṭiṃ janayate dhruvam " //(STT 1,45,58)

atha sa prāmodyarājamahābodhisattvakāyo bhagavato vairocanasya hṛdayād avatīrya, sarvatathāgatānāṃ pṛṣṭhataś candramaṇḍalāśrito bhūtvā, punar apy ājñāṃ mārgayām āsa //(STT 1,45,59)

atha bhagavān sarvatathāgatasaṃtoṣaṇavajraṃ nāma samādhiṃ samāpadya sarvatathāgatānuttaraprāmodyajñānasamayam aśeṣānavaśeṣasattvadhātusarvasattvasaṃtoṣaṇamahāsukhasaumanasyānubhavanārthaṃ yāvat sarvatathāgatānuttaraharṣarasottamasiddhiprāptiphalahetos tad vajratuṣṭiṃ tasmai prāmodyarājāya mahābodhisattvāya tathaiva pāṇibhyām anuprādāt /. (STT 1,4546,60)
tataḥ sarvatathāgatair ' vajraharṣo vajraharṣa !! ' iti vajranāmābhiṣekeṇābhiṣiktaḥ /.(STT 1,46,60)

atha vajraharṣo bodhisattvo mahāsattvas tena vajratuṣṭinā sarvatathāgatān sādhukāraiḥ praharṣayann idam udānam udānayām āsa //:(STT 1,46,61)
" idaṃ tat sarvabuddhānāṃ sādhukārapravartakam/(STT 1,46,61)
sarvatuṣṭikaraṃ vajraṃ divyaṃ prāmodyavardhanam " iti //(STT 1,46,61)

mahābodhicittaṃ sarvatathāgat'ākarṣaṇasamayaḥ sarvatathāgatānurāgaṇajñānaṃ mahātuṣṭiś ce 'ti /(STT 1,46,62)
sarvatathāgatamahāsamayasattvāḥ // //(STT 1,46,62)

atha bhagavān punar apy ākāśagarbhamahābodhisattvasamayasaṃbhavaratnādiṣṭhānavajraṃ nāma samādhiṃ samāpadyedaṃ sarvatathāgatābhiṣekasamayaṃ nāma sarvatathāgatahṛdayaṃ svahṛdayān niścacāra //:(STT 1,4647,63)
' vajraratna " //(STT 1,47,63)

athāsmin viniḥsṛtamātresarvatathāgatahṛdayebhyaḥ sarvākāśasamatājñānasuprativedhatvād vajrasattvasamādheḥ sa eva bhagavān vajradharaḥ sarvākāśaraśmayo bhūtvā viniḥsṛtāḥ /. taiḥ sarvākāśaraśmibhiḥ sarvalokadhātavo 'vabhāsitāḥ /(STT 1,47,64)
 sarvākāśadhātumayāḥ saṃvṛttā abhūvān //.(STT 1,47,64)

atha sarvatathāgatādhiṣṭhānena *sarvo 'sāv ākāśa(sarvāsāvākāśā)dhātur bhagavato  vairocanasya hṛdaye pratiṣṭaḥ /,(STT 1,47,65)
suparibhāvitatvāc ca vajrasattvasamādheḥ sarvākāśadhātugarbhamayaḥ, sarvalokadhātusamavasaraṇa*pramāṇo(pramāṇā) mahāvajraratnavigrahaḥ prādur bhūya/ bhagavataḥ pāṇau pratiṣṭhitaḥ /(STT 1,47,65)

atha tasmād vajraratnavigrahāt sarvalokadhātuparamāṇurajaḥsamās tathāgatavigrahāḥ prādurbhūya sarvatathāgatābhiṣekādīni sarvatathāgatarddhivikurvitāni sarvalokadhātuṣu kṛtvā sarvākāśadhātugarbhasusaṃbhavatvād vajrasattvasamādheḥ sudṛḍhatvāc caikaghana ākāśagarbhamahābodhisattvakāyaḥ saṃbhūya bhagavato vairocanasya hṛdaye sthitvedam udānam udānayām āsa //:(STT 1,47,66)
" aho hi svabhiṣeko 'haṃ vajraratnam anuttaram /(STT 1,47,66)
yan niḥsaṅgā api jinās tridhātupatayaḥ smṛtāḥ " //(STT 1,47,66)

atha sa ākāśagarbhamahābodhisattvakāyo bhagavato hṛdayād avatīrya, sarvataghāgatānāṃ purataś candramaṇḍalāśrito bhūtvā punar apy ājñāṃ mārgayām asa //(STT 1,48,67)

atha bhagavān sarvatathāgatamaṇiratnavajraṃ nāma samādhiṃ samāpadya, sarvatathāgatābhiprāyaparipūraṇasamayam aśeṣānavaśeṣasattvadhātusarvārthapariprāptisarvasukhasaumanasyānubhavanārthaṃ yāvat sarvatathāgatārthasaṃpaduttamasiddhiprāptyai tad vajramaṇiṃ tasmā ākāśagarbhāya mahābodhisattvāya vajraratnacakravartitve vajraratnāṅkuśābhiṣekeṇābhiṣicya pāṇibhyām anuprādāt /.(STT 1,4849,68)
tataḥ sarvatathāgatair ' vajragarbho vajragarbha !! " iti vajranāmābhiṣekeṇābhiṣiktaḥ /.(STT 1,49,68)

atha vajragarbho mahābodhisattvas tad vajramaṇiṃ svābhiṣekasthāne sthāpayann idam udānam udānayām āsa //:(STT 1,49,69)
" idaṃ tat sarvabuddhānāṃ sattvadhātvabhiṣecanam /(STT 1,49,69)
ahaṃ mama kare dattaṃ ratne ratnaṃ niyojitam " iti // //(STT 1,49,69)

atha bhagavān punar api mahātejamahābodhisattvasamayasaṃbhavaratnādhiṣṭhānavajraṃ nāma samādhiṃ samāpadyedaṃ sarvatathāgataraśmisamayaṃ nāma sarvatathāgatahṛdayaṃ svahṛdayān niścacāra //:(STT 1,50,70)
' vajrateja ' //(STT 1,50,70)

athāsmin viniḥsṛtamātre sarvatathāgatahṛdayebhyaḥ sa eva bhagavān vajrapāṇir mahāsūryamaṇḍalāni bhūtvā bhagavato vairocanasya hṛdaye praviṣṭaikaghano vajrasūryavigrahaḥ prādurbhūya, bhagavataḥ pāṇau pratiṣṭhitaḥ /.(STT 1,50,71)

atha tato vajrasūryamaṇḍalāt sarvalokadhātuparamāṇurajaḥsamās tathāgatavigrahā viniḥsṛtya, sarvatathāgataraśmipramāñcan'ādīni sarvatathāgatarddhivikurvitāni kṛtvā, sumahātejastvād vajrasattvasamādheḥ sudṛḍhatvāc caikaghano mahātejamahābodhisattvakāyaḥ saṃbhūya, bhagavato vairocanasya hṛdaye sthitvedam udānam udānayām āsa //:(STT 1,50,72)
" aho hy anupamaṃ tejaḥ sattvadhātvavabhāsanam /(STT 1,50,72)
yac chodhayati śuddhānāṃ buddhānām api tāyinām " //(STT 1,50,72)

atha sa vimalatejamahābodhisattvakāyo bhagavato hṛdayād avatīrya sarvatathāgatānāṃ dakṣiṇacandramaṇḍalāśrito bhūtvā, punar apy ājñāṃ mārgayām āsa //(STT 1,50,73)

atha bhagavān sarvatathāgataprabhāmaṇḍalādhiṣṭhānavajraṃ nāma samādhiṃ samāpadya, sarvatathāgataraśmisamayam aśeṣānavaśeṣasattvadhātvanupamatejaḥsarvasukhasaumanasyānubhavanārthaṃ yāvat sarvatathāgatasvayaṃprabhāvāptyuttamasiddhaye tad vajrasūryaṃ tasmaimahātejāya mahābodhisattvāya tataiva pāṇibhyām anuprādāt /.(STT 1,5051,732)
tataḥ sarvatathāgatair ' vajraprabho vajraprabha ' iti vajranāmābhiṣekeṇābhiṣiktaḥ /.(STT 1,51,732)

atha vajraprabho mahābodhisattvas tena vajrasūryeṇa sarvatathāgatān avabhāsayann idam udānam udānayām āsa //(STT 1,51,74)
" idaṃ tat sarvabuddhānām ajñānadhvāntanāśanam /(STT 1,51,74)
paramāṇurajaḥsaṃkhyasūryādhikataraprabham " iti // //(STT 1,51,74)

atha bhagavān punar api ratnaketubodhisattvasamayasaṃbhavaratnādhiṣṭhānavajraṃ nāma samādhiṃ samāpadyedaṃ sarvatathāgatāśaparipūraṇasamayaṃ nāma sarvatathāgatahṛdayaṃ svahṛdayān niścacāra //:(STT 1,52,75)
' vajraketu '//(STT 1,52,75)

athāsmin viniḥsṛtamātre sarvatathāgatahṛdayebhyaḥ sa eva bhagavān vajradharo vicitravarṇarūpālaṅkārasaṃsthānāḥ patākā bhūtvā viniḥsṛtya, bhagavato vairocanasya hṛdaye praviṣṭaikaghano vajradhvajavigrahaḥ prādur bhūya bhagavataḥ pāṇau pratiṣṭhitaḥ /.(STT 1,52,76)

atha tato vajradhvajavigrahāt sarvalokadhātuparamāṇurajaḥsamās tathāgatavigrahā viniścaritvā, sarvatathāgataratnadhvajocchrayaṇādīni sarvabuddharddhivikurvitāni kṛtvā, mahāratnaketutvād vajrasarvasamādheḥ sudṛḍhatvāc caikaghano ratnaketumahābodhisattvakāyaḥ saṃbhūya bhagavato vairocanasya tathāgatasya hṛdaye sthitvedam udānam udānayām āsa //:(STT 1,52,77)
" aho hy asadṛśaḥ ketur ahaṃ sarvārthasiddhinām /(STT 1,52,77)
yat sarvāśāparipūrṇānāṃ sarvārthaparipūraṇam " iti //(STT 1,52,77)

atha sa ratnaketur mahābodhisattvakāyo bhagavato hṛdayād a vatīrya sarvatathāgatānāṃ vāmacandramaṇḍalāśrito bhūtvā punar apy ājñāṃ mārgayām āsa //(STT 1,52,78)

atha bhagavān sarvatathāgatocchrayādhiṣṭhānavajraṃ nāma samādhiṃ samāpadya sarvatathāgatacintārājamaṇidhvajocchrayaṇsamayam aśeṣānavaśeṣasattvasarvāśāparipūrisarvasukhasaumanasyānubhavanārthaṃ yāvat sarvatathāgatamahārthottamasiddhiprāptiphalahetos tad vajradhvajaṃ tasmai ratnaketave mahābodhisattvāya tathaiva pāṇibhyām anuprādāt /.(STT 1,5253,79)
tataḥ sarvatathāgatair ' vajrayaṣṭir vajrayaṣṭir !! ' iti vajranāmābhiṣekeṇābhiṣiktaḥ //.(STT 1,53,79)

atha vajrayaṣṭir bodhisattvo mahāsattvas tena vajradhvajena sarvatathāgatān dānapāramitāyāṃ niyojanann idam udānam udānayām āsa //:(STT 1,53,80)
" idaṃ tat sarvabuddhānāṃ sarvāśāparipūraṇam /(STT 1,53,80)
cintāmaṇidhvajaṃ nāma dānapāramitānayam " iti // //(STT 1,53,80)

atha bhagavān punar api nityaprītipramuditendriyamahābodhisattvasamayasaṃbhavaratnādhiṣṭhānavajraṃ nāma samādhiṃ samāpadyedaṃ sarvatathāgataprītisamayaṃ nāma sarvatathāgatahṛdayaṃ svahṛdayān niścacāra //:(STT 1,5354,81)
' vajrahāsa '//(STT 1,54,81)

asthāsmin viniḥsṛtamātre sarvatathāgatahṛdayebhyḥ sa eva bhagavān vajradharaḥ sarvatathāgatasmitāni bhūtvā viniḥsṛtya, bhagavato vairocanasya hṛdaye praviṣṭvaikaghano vajrasmitavigrahaḥ prādur bhūya, pāṇau pratiṣṭhitaḥ /.(STT 1,54,82)

atha tato vajrasmitavigrahāt sarvalokadhātuparamāṇurajaḥsamās tathāgatavigrahā viniḥsṛtya sarvatathāgatādbhutādīni sarvabuddharddhivikurvitāni kṛtvā /(STT 1,54,83)
nityaprītipramuditendriyatvād vajrasattvasamādheḥ sudṛḍhatvāc caikaghano nityaprītipramuditendriyamahābodhisattvakāyaḥ saṃbhūya /(STT 1,54,83)
bhagavato vairocanasya hṛdaye sthitvedam udānam udānayām āsa //:(STT 1,54,83)
" aho mahāhāsam ahaṃ sarvāgryāṇāṃ mahādbhutam /(STT 1,54,83)
yat prayuñjanti buddhārthaṃ sadaiva susamāhitāḥ " //(STT 1,54,83)

atha sa nityaprītipramuditendriyamahābodhisattvakāyo bhagavato hṛdayād avatīrya, sarvatathāgatānāṃ pṛṣṭhataś candramaṇḍalāśrito bhūtvā punar apy ājñāṃ mārgayām āsa //(STT 1,54,84)

atha bhagavān sarvatathāgatādbhutādhiṣṭhānavajraṃ nāma samādhiṃ samāpadya sarvatathāgatābhūtopādasamayam aśeṣānavaśeṣasattvadhātusarvendriyānuttarasukhasamuanasyānubhavanārhaṃ yāvat sarvatathāgatendriyapariśodhanajñānābhijñāvāptiphalahetos tad vajrasmitaṃ tasmai nityaprītipramuditendriyāya mahābodhisattvāya tathaiva pāṇibhyām anuprādāt /. (STT 1,5455,85)
tataḥ sarvatathāgatair ' vajraprītir vajraprītir !! ' iti vajranāmābhiṣekeṇabhiṣiktaḥ /.(STT 1,55,85)

atha vajraprītir bodhisattvo mahāsattvas tena vajrasmitena sarvatathāgatān praharṣyann idam udānam udānayām āsa //:(STT 1,55,86)
" idaṃ tat sarvabuddhānām adbhutotpādadarśakam /(STT 1,55,86)
mahāharṣakaraṃ jñānam ajñātaṃ parasāmitir śāstribhir " iti //(STT 1,55,86)

mahābhiṣeko vyāmaprabhāmaṇḍalaṃ mahāsattvārtho mahāhāsaś ce 'ti /(STT 1,55,87)
sarvatathāgatamahābhiṣekasattvāḥ // //(STT 1,55,87)

atha bhagavān punar apy avalokiteśvaramahābodhisattvasamayasaṃbhavadharmādhiṣṭhānavajraṃ nāma samādhiṃ samāpadyedaṃ sarvatathāgatadharmasamayaṃ nāma
sarvatathāgatahṛdayaṃ svahṛdayān niścacāra //(STT 1,56,88)
' vajradharma ' //(STT 1,56,88)

athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ svabhāvaśuddhadharmasamatājñānasuprativedhatvad vajrasattvasamādheḥ saddharmaraśmayo bhūtvā viniścaritāḥ /.(STT 1,56,89)
taiḥ saddharmaraśmibhiḥ sarvalikadhātavo 'vabhāsitāḥ /,(STT 1,56,89)
dharmadhātumayāḥ saṃvṛttā abhūvan //.(STT 1,56,89)

sa ca sakalo dharmadhātur bhagavato vairocanasya hṛdaye praviṣṭvaikaghanaḥ sarvākāśadhātusamavasaraṇapramāṇo mahāpadmavigrahaḥ prādur bhūya bhagavataḥ pāṇau pratiṣṭhitaḥ /.(STT 1,56,90)

atha tasmād vajrapadmavigrahāt /(STT 1,56,91)
sarvalokadhātuparamāṇurajahsamās tathāgatavigrahā viniḥsṛtya sarvatathāgatasamādhijñānābhijñādīni sarvabuddhārddhivikurvitāni sarvalokadhātuṣu kṛtvā svavalokanaiśvaryatvād vajrasattvasamādheḥ sudṛḍhatvāc caikaghano 'valokiteśvaramahābodhisattvakāyaḥ saṃbhūya bhagavato vairocanasya tathāgatasya hṛdaye sthitvedam udānam udānayām āsa //(STT 1,56,91)
" aho hi paramārtho 'haṃ ādiśuddhaḥ svayaṃbhuvām /(STT 1,56,91)
yat kolopamadharmāṇāṃ viśuddhir upalabhyate " //(STT 1,56,91)

atha so 'valokiteśvaramahābodhisattvakāyo bhagavato vairocanasya hṛdayād avatīrya, sarvatathāgatānāṃ purataś candramaṇḍalāśrito bhūtvā punar apy ājñāṃ mārgayām āsa //(STT 1,57,92)

atha bhagavān sarvatathāgatasamādhijñānasamayavajraṃ nāma samādhiṃ samāpadya, sarvatathāgataviśodhanasamayam aśeṣānvaśeṣasattvātmapariśuddhisarvasukhasaumanasyānubhavanārthaṃ yāvat sarvatathāgatadharmajñānābhijñāvāptiphalahetos tad vajrapadmaṃ tasmā avalokiteśvarāya mahābodhisattvāya saddharmacakravartitve sarvatathāgatadharmakāyābhiṣekeṇabhiṣicya pāṇibhyām anuprādāt /.(STT 1,57,93)
tataḥ sarvatathāgatair ' vajranetro vajranetra !! ' iti vajranāmābhiṣekeṇābhiṣiktaḥ /.(STT 1,57,93)

atha vajranetro bodhisattvo mahāsattvas tad vajrapadmaṃ pattravikāsanatayā rāgaviśuddhinirlepasvabhāvāvalokanatayā 'valokayann idam udānam udānayām āsa //:(STT 1,57,94)
" idaṃ tat sarvabuddhānāṃ rāgatattvāvabodhanam /(STT 1,57,94)
ahaṃ mama kare dattaṃ dharmaṃ dharmapratiṣṭhitam " iti // //(STT 1,5758,94)

atha bhagavān punar api mañjuśrīmahābodhisattvasamayasaṃbhavadharmādhiṣṭhānavajraṃ nāma samādhiṃ samāpadyedaṃ sarvatathāgatamahāprajñājñānasamayaṃ nāma sarvatathāgatahṛdayaṃ svahṛdayān niścacāra //:(STT 1,58,95)
' vajratīkṣṇa ' //(STT 1,58,95)

athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ prajñāśatrāṇi bhūtvā viniḥsṛtya, bhagavato vairocanasya hṛdaye praviṣṭvaikaghano vajrakośavigrahaḥ prādurbhūya bhagavataḥ pāṇau pratiṣṭhitaḥ /.(STT 1,5859,96)

atha tato vajrakośavigrahāt sarvalokadhātuparamāṇurajaḥsamās tathāgatavigrahā viniścaritvā sarvatathāgataprajñājñānādīni sarvabhuddharddhivikurvitāni kṛtvā, sumañjuśriyatvād vajrasattvasamādheḥ sudṛḍhatvāc caikaghano mañjuśrīmahābodhisattvakāyaḥ saṃbhūya bhagavato vairocanasya hṛdaye sthitvedam udānam udānayām āsa //:(STT 1,59,97)
" aho hi sarvabuddhānāṃ mañjughoṣam ahaṃ smṛtaḥ //(STT 1,59,97)
yat prajñāyā arūpiṇyā ghoṣattvam upalabhyate " //(STT 1,59,97)

atha sa mañjuśrīmahābodhisattvakāyo bhagavato hṛdayād avatīrya sarvatathāgatānāṃ dakṣiṇacandramaṇḍal'āśrito bhūtvā, punar apy ājñāṃ mārgayām āsa //(STT 1,59,98)

atha bhagavan sarvatathāgataprajñājñānavajraṃ nāma samādhiṃ samāpadya, sarvatathāgatakleśacchedanasamayam aśeṣānavaśeṣasattvadhātusarvaduḥkhacchedanasarvasukhasaumanasyānubhavanārthaṃ yāvat sarvatathāgataghoṣānugaprajñāpāripūryuttamasiddhyarthaṃ tad vajrakośaṃ tasmai mañjuśriye mahābodhisattvāya tathaiva pāṇibhyām anuprādāt/.(STT 1,60,99)
tataḥ sarvatathāgatair ' vajrabuddhir vajrabuddhir !! ' iti vajranāmābhiṣekeṇābhiṣiktaḥ /.(STT 1,60,99)

atha sa vajrabuddhir bodhisattvo mahāsattvas tena vajrakośena sarvatathāgatān praharann idam udānam udānayām āsa //:(STT 1,60,100)
" idaṃ tat sarvabuddhānāṃ prajñāpāramitānayam /(STT 1,60,100)
chettāraṃ sarvaśatrūṇāṃ sarvapāpaharaṃ param " iti // //(STT 1,60,100)

atha bhagavān punar api sahacittotpāditadharmacakrapravartimahābodhisattvasamayasaṃbhavadharmādhiṣṭhānavajraṃ nāma samādhiṃ samāpadyedaṃ sarvatathāgatacakrasamayaṃ nāma sarvatathāgatahṛdayaṃ svahṛdayān niścacāra //:(STT 1,60,101)
' vajrahetu ' //(STT 1,61,101)

athāsmin viniḥsṛtamātre sarvatathāgatahṛdayebhyaḥ sa eva bhagavān vajradharo vajradhātumahāmaṇḍal'ādīni sarvatathāgatamaṇḍalāni bhūtvā viniḥsṛtya, bhagavato vairocanasya hṛdaye praviṣṭvaikaghano vajracakravigrahaḥ prādurbhūya bhagavataḥ pāṇau pratiṣṭhitaḥ /.(STT 1,61,102)

atha tato vajracakravigrahāt sarvalokadhātuparamāṇurajaḥsamās tathāgatavigrahā viniścaritvā sahacittotpādadharmacakrapravartanatvād vajrasattvasamādheḥ sudṛḍhatvāc caikaghanaḥ sahacittotpāditadharmacakrapravartimahābodhisattvakāyaḥ saṃbhūya, bhagavato vairocanasya hṛdaye sthitvedam udānam udānayām āsa /:(STT 1,61,103)
" aho vajramayaṃ cakram ahaṃ vajrāgradharmiṇām /(STT 1,61,103)
yac cittotpādamātreṇa dharmacakraṃ pravartate " //(STT 1,61,103)

atha sa sahacittopāditadharmacakrapravartimahābodhisattvakāyo bhagavato hṛdayād avatīrya sarvatathāgatānāṃ vāmacandramaṇḍalāśrito bhūtvā, punar apy ājñāṃ mārgayām āsa //(STT 1,62,104)

atha bhagavān sarvatathāgatacakravajraṃ nāma samādhiṃ samāpadya, sarvatathāgatamahāmaṇḍalasamayam aśeṣānavaśeṣasattvadhātupraveṣāvaivartikacakrasarvasukhasaumanasyānubhagavanārthaṃ yāvat sarvatathāgatasaddharmacakrapravartanottamasiddhinimittaṃ tad vajracakraṃ tasmai sahacittotpāditadharmacakrapravartine mahābodhisattvāya tathaiva pāṇibhyām anuprādāt /.(STT 1,62,105)
tataḥ sarvatathāgatair ' vajramaṇḍo vajramaṇḍa !! ' iti vajranāmābhiṣekeṇābhiṣiktaḥ /.(STT 1,62,105)

atha vajramaṇḍo bodhisattvo mahāsattvas tena vajracakreṇa sarvatathāgatān avaivartikatve pratiṣṭhāpayann idam udānam udānayām āsa //:(STT 1,62,106)
" idaṃ tat sarvabuddhānāṃ sarvadharmaviśodhakam /(STT 1,62,106)
avaivartikacakraṃ tu bodhimaṇḍam iti smṛtam " iti // //(STT 1,62-63,106)

atha bhagavān punar apy avācamahābodhisattvasamayasaṃbhavadharmādhiṣṭhānavajraṃ nāma samādhiṃ samāpadyedaṃ sarvatathāgatajāpasamayaṃ nāma sarvatathāgatahṛdayaṃ svahṛdayān niścacāra //:(STT 1,63,107)
' vajrabhāṣa ' //(STT 1,63,107)

athāsmin viniḥsṛtamātre sarvatathāgatahṛdayebhyaḥ sa eva bhagavān vajrapāṇiḥ sarvatathāgatadharmākṣarāṇi bhūtvā viniḥsṛtya, bhagavato vairocanasya hṛdaye praviṣṭvaikaghano vajrajāpavigrahaḥ prādurbhūya, bhagavataḥ pāṇau pratiṣṭhi=taḥ /.(STT 1,6364,108)

atha tato vajrajāpavagrahāt sarvalokadhātuparamāṇuraraḥsamās tathāgatavigrahā viniḥsṛtya, sarvatathāgatadharmatādīni sarvabuddharddhivikurvitāni kṛtvā, svavācatvād vajrasattvasamādheḥ sudṛḍhatvāc caikaghano 'vācamahābodhisattvakāyaḥ saṃbhūya bhagavato vairocanasya hṛdaye sthitvedam udānam udānayām āsa //:(STT 1,64,109)
" aho svayaṃbhuvāṃ guhyaṃ saṃdhābhāṣam ahaṃ smṛtaḥ /(STT 1,64,109)
yad deśayanti saddharmaṃ vākprapañcavivarjitam " //(STT 1,64,109)

atha so 'vācamahābodhisattvakāyo bhagavato hṛdayād avatīrya, sarvatathāgatānāṃ pṛṣṭhataś candramaṇḍalāśrito bhūtvā punar apy ājñāṃ mārgayām āsa //(STT 1,65,110)

atha bhagavān sarvatathāgatavāgvajraṃ nāma samādhiṃ samāpadya sarvatathāgatavāgjñānasamayam aśeṣānavaśeṣasattvadhātuvāksiddhisarvasukhasaumanasyānubhavanārthaṃ yāvat sarvatathāgatavāgguhyatāprāptyuttamasiddhaye tad vajrajāpaṃ tasmā avacārya mahābodhisattvāya tathaiva pāṇibhyām anuprādāt /.(STT 1,65,111)
tataḥ sarvatathāgatair ' vajravāco vajravāca !! ' iti vajranāmābhiṣekeṇābhiṣiktaḥ /.(STT 1,65,111)

atha vajravāco bodhisattvo mahāsattvas tena vajrajāpena sarvatathāgatān saṃlāpayann idam udānam udānayām āsa //:(STT 1,65,112)
idaṃ tat sarvabuddhānāṃ vajrajāpau udāhṛtam /(STT 1,65,112)
sarvatathāgatānāṃ tu mantrāṇām āśu sādhanam iti //(STT 1,65,112)

vajradharmatājñānaṃ sarvatathāgataprajñājñānaṃ mahācakrapravartanajñānaṃ sarvatathāgatavākprapañcavinivartana jñānaṃ ce 'ti /(STT 1,67,113)
sarvatathāgatamahājñānasattvāḥ // //(STT 1,67,113)

atha bhagavān sarvatathāgataviśvakarmamahābodhisattvasamayasaṃbhavakarmādhiṣṭhānavajraṃ nāma samādhiṃ samāpadyedaṃ sarvatathāgatakarmasamayaṃ nāma sarvatathāgatahṛdayaṃ svahṛdayān niścacāra //:(STT 1,67,114)
' vajrakarma ' //(STT 1,67,114)

athāsmin viniḥsṛtamātre sarvatathāgatahṛdayebhyaḥ sarvakarmasamatājñānasuprativedhatvād vajrasattvasamādheḥ sa eva bhagavān vajradharaḥ sarvatathāgatakarmaraśmayo bhūtvā viniḥsṛtāḥ /.(STT 1,67,115)
taiś ca sarvatathāgatakarmaraśmibhiḥ sarvalokadhātavo 'vabhāsitāḥ sarvatathāgatakarmadhātumayāḥ saṃvṛttāḥ sa sakalaḥ sarvatathāgatakarmadhātur bhagavato vairocanasya hṛdaye praviṣṭvā, sarv'ākāśadhātusamavasaraṇapramāṇas, tataḥ sarvatathāgatakarmadhātutaḥ, karmavajravigrahaḥ prādurbhūya bhagavataḥ pāṇau pratiṣṭhitaḥ /.(STT 1,67,115)

atha tataḥ karmavajravigrahāt sarvalokadhātuparamāṇurajaḥsamās tathāgatavigrahā viniḥsṛtya, sarvalokadhātuṣu sarvatathāgatakarm'ādīni sarvabuddharddhivikurvitāni kṛtvā, sarvatathāgatānantakarmatvād vajrasattvasamādheḥ sudṛḍhatvāc caikaghanaḥ sarvatathāgataviśvakarmamahābodhisattvakāyaḥ saṃbhūya, bhagavato vairocanasya hṛdaye sthitvedam udānam udānayām āsa //:(STT 1,6768,116)
" aho hy amoghaṃ buddhānāṃ sarvakarmam ahaṃ bahu /(STT 1,68,116)
yad anābhogabuddhārthaṃ vajrakarma pravartate " //(STT 1,68,116)

atha sa sarvatathāgataviśvakarmamahābodhisattvakāyo bhagvato hṛdayād avatīrya, sarvatathāgatānāṃ purataś candramaṇḍalāśrito bhūtvā punar apy ājñāṃ mārgayām āsa //(STT 1,68,117)

atha bhagavān sarvatathāgatāmoghavajraṃ nāma samādhiṃ samāpadya, sarvatathāgatapūjāpravartanādyaprameyāmoghasarvakarmavidhivistarasamayam aśeṣānavaśeṣasattvadhātusarvakarmasiddhisarvasukhasaumanasyānubhavanārthaṃ yāvat sarvatathāgatavajrakarmatājñānābhijñottamasiddhiphalahetos tat karmavajraṃ tasmai sarvatathāgatavajrakarmaṇe mahābodhisattvāya sarvakarmacakravartitve sarvatathāgatavajrābhiṣekeṇābhiṣicya pāṇibhyām anuprādāt. tataḥ sarva tathāgatair ' vajraviśvo vajraviśva !! ' iti vajranāmābhiṣekeṇābhiṣiktaḥ /.(STT 1,6869,118)

atha vajraviśvo bodhisattvo mahāsattvas tad vajraṃ svahṛdi sthāpya sarvatathāgatān karmatāyāṃ niyijayann idam udānam udānayām āsa //:(STT 1,69,119)
" idaṃ tat sarvabuddhānāṃ viśvakarmakaraṃ param /(STT 1,69,119)
ahaṃ mama kare dattaṃ viśve viśvaṃ niyojitam " iti //(STT 1,69,119)

atha bhagavān duryodhanavīryamahābodhisattvasamayasaṃbhavakarmādhiṣṭhānavajraṃ nāma samādhiṃ samāpadyedaṃ sarvatathāgatarakṣāsamayaṃ nāma sarvatathāgatahṛdayaṃ svahṛdayān niścacāra //:(STT 1,71,120)
' vajrarakṣa '//(STT 1,71,120)

athāsmin viniḥsṛtamātre sarvatathāgatahṛdayebhyaḥ sa eva bhagavān vajrapāṇir dṛḍhakavacāni bhūtvā viniḥsṛtya bhagavato vairocanasya hṛdaye praviṣṭvaikaghano mahāvajrakavacavigrahaḥ prādur bhūya bhagavataḥ pāṇau pratiṣṭhitaḥ /.(STT 1,71,121)

atha tato vajrakavacavigrahāt sarvalokadhātuparamāṇurajaḥsamās tathāgatavigrahā viniḥsṛtya, sarvatathāgatarakṣāvidhivistarakarmādīni sarvabuddharddhivikurvitāni kṛtvā, duryodhanavīryatvād vajrasattvasamādheḥ sudṛḍhatvāc caikaghanoduryodhanavīryamahābodhisattvavigrahaḥ saṃbhūya, bhagavato vairocanasya hṛdaye sthitvedam udānam udānayām āsa //:(STT 1,71,122)
" aho vīryamayo varmaḥ sudṛḍho 'haṃ dṛḍhātmānām /(STT 1,71,122)
yad dṛḍhatvād akāyānāṃ vajrakāyakaraṃ param " iti //(STT 1,71,122)

atha sa duryodhanavīryamahābodhisattvakāyo bhagavato hṛdayād avatīrya, sarvatathāgatānāṃ dakṣiṇacandramaṇḍalāśrito bhūtvā punar apy ājñāṃ mārgayām āsa //(STT 1,72,123)

atha bhagavān sarvatathāgatadṛḍhavajraṃ nāma samādhiṃ samāpadya, sarvatathāgatavīryapāramitāsamayam aśeṣānavaśeṣasattvadhātuparitrāṇasarvasukhasaumanasyānubhavanārthaṃ yāvat sarvatathāgatavajrakāyaprāptyuttamasiddhihetos tad vajravarmaṃ tasmai duryodhanavīryāya mahābodhisattvāya pāṇibhyām anuprādāt /.(STT 1,72,124)
tataḥ sarvatathāgatair ' vajramitro vajramitra !! ' iti vajranāmābhiṣekeṇābhiṣiktaḥ /.(STT 1,72,124)

atha vajramitro bodhisattvo mahāsattvas tena vajravarmaṇā sarvatathāgatān kavacāyann idam udānam udānayām āsa //:(STT 1,72,125)
" idaṃ tat sarvabuddhānāṃ maitrīkavacam uttamam /(STT 1,72,125)
dṛḍhavīryamahārakṣaṃ mahāmitram udāhṛtam " iti // //(STT 1,72,125)

atha bhagavān punar api sarvamārapramardimahābodhisattvasamayasaṃbhavakarmādhiṣṭhanavajraṃ nāma samādhiṃ samāpadyedaṃ sarvatathāgatopāyasamayaṃ nāma sarvatathā=gatahṛdayaṃ sarvahṛdayāṇ niścacāra //:(STT 1,73,126)
' vajrayakṣa '//(STT 1,73,126)

athāsamin viniḥsṛtamātre sarvatathāgatahṛdayebhyaḥ sa eva bhagavān vajradharo mahādaṃṣṭrāyudhāni bhūtvā viniḥsṛtya bhagavato vairocanasya hṛdaye praviṣṭvaikaghano vajradaṃṣṭrāvigrahaḥ prādurbhūya pāṇau pratiṣṭhitaḥ /.(STT 1,73,127)

atha tato vajradaṃṣṭrāvigrahāt sarvalokadhātuparamāṇurajaḥsamās tathāgatavigrahā viniścaritvā sarvatathāgataraudravinayādīni sarvabuddharddhivikurvitāni kṛtvā, sarvamarasupramarditvād vajrasattvasamādheḥ sudṛḍhatvāc caikaghanaḥ sarvamārapramardimahābodhisattvakāyaḥ saṃbhūya, bhagavato vairocanasya hṛdaye sthitvedaṃ udānam udānayām āsa //:(STT 1,73,128)
" aho mahopāyam ahaṃ buddhānāṃ karuṇātmanām /(STT 1,73,128)
yat sattvārthatayā śāntā raudratvam api kurvate //(STT 1,73,128)

atha sa sarvamārapramardimahābodhisattvakāyo bhagavato hṛdayād avatīrya, sarvatathāgatānāṃ vāmacandramaṇḍalāśrito bhūtvā, punar apy ājñāṃ mārgayām āsa //(STT 1,73,129)

atha bhagavān sarvatathāgatapracaṇḍavajraṃ nāma samādhiṃ samāpadya sarvatathāgataduṣṭavinayasamayam aśeṣānavaśeṣasattvadhātvabhayasarvasukhasaumanasyānubhavanārthaṃ yāvat sarvatathāgatamahopāyajñānābhijñāvāptyuttamasiddhiphalahetos tad vajradaṃṣṭrāyudhaṃ tasmaisarvamārapramardine mahābodhisattvāya tathaiva pāṇibhyām anuprādāt /.(STT 1,7374,130)
tataḥ sarvatathāgatair ' vajracaṇḍo vajracaṇḍa ' iti vajranāmābhiṣekeṇābhiṣiktaḥ /.(STT 1,74,130)

atha vajracaṇḍo bodhisattvo mahāsattvas tad vajradaṃṣṭrāyudhaṃ svamukhe pratiṣṭhāpya, sarvatathāgatān bhiṣayann idam udānam udānayām āsa //:(STT 1,74,131)
" idaṃ tat sarvabuddhānāṃ sarvaduṣṭāgradāmakam /(STT 1,74,131)
vajradaṃṣṭrāyudhaṃ tīkṣṇam upāyaḥ karuṇātmanām " iti //(STT 1,74,131)

atha bhagavān punar api sarvatathāgatamuṣṭimahābodhisattvasamayasaṃbhavakarmādhiṣṭhānavajraṃ nāma samādhiṃ samāpadyedaṃ sarvatathāgatakāyavākcittavajrabandhasamayaṃ nāma sarvatathāgatahṛdayaṃ svahṛdayān niścacāra //(STT 1,75,132)
vajrasandhi //(STT 1,75,132)

athāsmin vinihṛtamātre sarvatathāgatahṛdayebhyaḥ sa eva bhagavān vajradharaḥ sarvatathāgatasarvamudryābandhā bhūtvā viniḥsṛtya bhagavato vairocanasya hṛdaye praviṣṭvaikaghano vajrabandhavigrahaḥ prādur bhūhya pāṇau pratiṣṭhitaḥ /.(STT 1,75,133)

atha tato vajrabandhavigrahāt sarvalokadhātuparamāṇurajaḥsamās tathāgatavigrahā viniścaritvā, sarvalokadhātuṣu sarvatathāgatamudrājñānādīni sarvabuddharddhivikurvitāni kṛtvā, sarvatathāgatamahāmuṣṭisubandhatvād vajrasattvasamādheḥ sudṛḍhatvāc caikaghanaḥ sarvatathāgatamuṣṭimahābodhisattvakāyaḥ saṃbhūya bhagavato vairocanasya hṛdaye sthitvedam udānam udānayām āha //:(STT 1,7576,134)
aho hi sudṛḍhabandhaḥ samayo 'haṃ dṛḍhātmanām /(STT 1,76,134)
yat sarvāśāprasidhyarthaṃ muktānām api bandhanam //(STT 1,76,134)

atha sarvatathāgatamuṣṭimahābodhisattvakāyo bhagavato hṛdayād avatīrya sarvatathāgatānāṃ pṛṭhataś candramaṇḍalāśrito bhūtvā punar apy ājñāṃ mārgāyam āsa //(STT 1,76,135)

atha bhagavān sarvatathāgatasamayavajraṃ nāma samādhiṃ samāpadya, sarvatathāgatadevatāsānnidhyakalpanāsarvasiddhisukhasaumanasyānubhavanārthaṃ yāvat sarvatathāgatasarvajñajñānamudrādhipatyottamasiddhiphalahetos tad vajrabandhaṃ tasmai sarvatathāgatamuṣṭaye mahābodhisattvāya tathaiva pāṇibhyām anuprādāt/.(STT 1,76,136)
tataḥ sarvatathāgatair vajramuṣṭir vajramuṣṭir iti vajranāmābhiṣekeṇābhiṣiktaḥ //.

atha vajramuṣṭir bodhisattvo mahāsattvas tena vajrabandhena sarvatathāgatān bandhayann idam udānam udānayām āsa //:(STT 1,76,137)
idaṃ tat sarvabuddhānāṃ muṣṭibandhaṃ mahādṛḍham /(STT 1,76,137)
yat sarvabuddhās tu siddhyarthaṃ samayo duratikrama iti // //(STT 1,76,137)

sarvatathāgatapūjāvidhivistarakarma mahāvīryadṛḍhakavacaḥ sarvatathāgatamahopāyaḥ sarvamudrājñānaṃ ceti/(STT 1,78,138)
sarvatathāgatamahākarmasattvāḥ //(STT 1,78,138)

atha khalv akṣobhyas tathāgato bhagavato vairocanasya sarvatathāgatajñānāni niṣpādya, sarvatathāgatajñānamudraṇārthaṃ vajrapāramitāsamayodbhavavajrādhiṣṭhānaṃ nāma samādhiṃ samāpadyemāṃ sarvatathāgatavajrasamayāṃ nāma sarvatathāgatamudrāṃ svahṛdayān niścacāra //:(STT 1,78,139)
sattvavajri//(STT 1,78,139)

athāsyāṃ viniḥsṛtamātrāyāṃ sarvatathāgatahṛdayebhyo vajraraśmayo viniścaritāḥ /.(STT 1,78,140)
tebhyaś ca vajraraśmibhyaḥ sa eva bhagavān vajradharaḥ sarvalokadhātuparamāṇurajaḥsamās tathāgatavigrahā bhūtvā, sarvatathāgatavajrapāramitājñānāny āmudrya, punar apy ekaghanaḥ sarvalokadhātusamavasaraṇapramāṇo mahāvajravigrahaḥ prādurbhūya, bhagavato vairocanasya purataś candramaṇḍalāśrito bhūtvedam udānam udānayām āsa//: (STT 1,7980,140)

aho hi sarvabuddhānāṃ sattvavajram ahaṃ dṛḍhaḥ /(STT 1,80,141)
yad dṛdhatvād akāyo vajrakāyatvam āgata iti //(STT 1,80141)

atha bhagavān ratnasaṃbhavas tathāgato bhagavato vairocanasya tathāgatasya sarvatathāgatajñānamudraṇārthaṃ ratnapāramitāsamayasaṃbhavavajrādhiṣṭhānaṃ nāma samādhiṃ samāpadyemāṃ vajraratnasamayāṃ nāma svamudrāṃ svahṛdayān niśacāra //:(STT 1,80,142)
ratnavajri //(STT 1,80,142)

athāsyāṃ viniḥsṛtamātrāyāṃ sarvatathāgatahṛdayebhyo ratnaraśmayo viniścaritāḥ /.(STT 1,80,143)
tebhyo ratnaraśmibhyaḥ sa eva bhagavān vajradharaḥ sarvalokadhātuparamāṇurajaḥsamās tathāgatavigrahā bhūtvā, sarvatathāgatajñānāny āmudrya, punar apy ekaghanaḥ sarvalokadhātusamavasaraṇapramāṇo mahāvajraratnavigrahaḥ prādurbhūya, bhagavato vairocanasya dakṣiṇapārśve candramaṇḍalāṛito bhūtvedam udānam udānayām āsa //:(STT 1,80,143)

aho hi sarvabuddhānāṃ ratnavajram ahaṃ smṛtam /(STT 1,80,144)
yan mudrāṇāṃ hi sarvāsām abhiṣekanayaṃ dṛḍham iti // //(STT 1,80,144)
atha bhagavān lokeśvararājas tathāgato bhagavato vairocanasya tathāgatasya sarvatathāgatajñānamurdraṇārthaṃ dharmapāramitāsamayodbhavavajrādhiṣṭhānaṃ nāma samādhiṃ samāpadyemāṃ dharmasamayāṃ nāma svamudrāṃ sarvahṛdayān niścacāra //:(STT 1,81,145)
dharmavajri(STT 1,81,145)

athāsyāṃ vihiḥsṛtamātrāyāṃ sarvatathāgatahṛdayebhyaḥ padmaraśmayo viniścaritāḥ /.(STT 1,81,146)
tebhyaḥ padmaraśmibhyaḥ sa eva bhagavān vajradharaḥ sarvalokadhātuparamāṇurajaḥsamās tathāgatavigrahā bhūtvā, sarvatathāgatajñānāny āmudrya, punar apy ekaghanaḥ sarvalokadhātusamavasaraṇapramāṇo mahāvajrapadmavigrahaḥ prādurbhūya bhagavato vairocasya pṛṣṭhataś candramaṇḍalāśrito bhūtvedam udānam udānayām āsa //:(STT 1,8182,146)

aho hi sarvabuddhānāṃ dharmavajram ahaṃ śuciḥ /(STT 1,82,147)
yat svabhāvaviśuddhyā vai rāgo 'pi hi sunirmala iti //(STT 1,82,147)

atha bhagavān amoghasiddhis tathāgato bhagavato vairocanasya tathāgatasya sarvatathāgatajñānamudraṇārthaṃ sarvapāramitāsamāyasaṃbhavavajrādhiṣṭhānaṃ nāma samādhiṃ samāpadyemāṃ sarvatathāgatakarmasamayāṃ nāma svamudrāṃ svahṛdayān niścacāra //:(STT 1,82,148)
karmavajri //(STT 1,82,148)

athāsyāṃ viniḥsṛtamātrāyāṃ sarvatathāgatahṛdayebhyaḥ sarvakarmaraśmayo viniścaritāḥ /.(STT 1,82,149)
tebhyaś ca sarvatathāgatakarmaraśmibhyaḥ sa bhagavān vajradharaḥ sarvalokadhātuparamāṇurajaḥsamās tathāgatavigrahā bhūtvā, sarvatathāgatajñānāny āmudrya, punar apy ekaghanaḥ sarvalokadhātusamavasaraṇapramāṇaḥ sarvatomukho mahākarmavajravigrahaḥ prādurbhūya, bhagavato vairocanasya vāmapārśve candramaṇḍalāśrito bhūtvedam udānam udānayām āsa //:(STT 1,82,145)

aho hi sarvabuddhānāṃ karmavajram ahaṃ bahu /(STT 1,82,150)
yad ekaḥ sann aśeṣasya sattvadhātoḥ sukarmakṛd iti //(STT 1,82,150)

sarvatathāgatajñānasamayā mahābhiṣekā vajradharmatā sarva pūjā ceti /(STT 1,83,151)
sarvatathāgatamahāpāramitāḥ //(STT 1,83,151)

atha bhagavān vairocanaḥ punar api sarvatathāgataratipūjāsamayasaṃbhavavajraṃ nāma samādhiṃ samāpadyemāṃ sarvatathāgatakulumahādevīṃ svahṛdayān niścacāra //:(STT 1,83,152)
vajralāsye //(STT 1,84,152)

athāsyāṃ viniḥsṛtamātrāyāṃ sarvatathāgatahṛdayebhyo vajramudrā viniḥsṛtāḥ /.(STT 1,84,153)
tebhyo vajramudrāmukhebhyaḥ sa eva bhagavān vajradharaḥ sarvalokadhātuparamāṇurajaḥsamās tathāgtavigrahā bhūtvā, punar apy ekaghanā vajralāsyā mahādevī vajrasattvasadṛśātmabhāvā vicitravarṇarūpaliṅgeryāpathā sarvālaṃkāravibhūṣitā sarvatathāgatakulasaṃgrahabhūtā vajrasattvadayitā saṃbhūya, bhagavato 'kṣobhyamaṇḍalavāmapārśve candramaṇḍalāśritā bhūtvedam udānam udānayām āsa //:(STT 1,84,153)

aho na sadṛśī me 'sti pūjā hy anyā svayaṃbhuvām /(STT 1,84,154)
yat kāmaratipūjābhiḥ sarvapūjā pravartata iti // //(STT 1,84,154)

atha bhagavān punar api sarvatathāgataratnamālābhiṣekasamayodbhavavajraṃ nāma samādhiṃ samāpadyemāṃ sarvatathāgatakulamahādevīṃ svahṛdayān niścacāra //:(STT 1,86,155)
vajramāle //(STT 1,86,155)

athāsyāṃ vihiṣṛtamātrāyāṃ sarvatathāgatahṛdayebhyo mahāratnamudrā vihiṣṛtāḥ /. (STT 1,86,156)
tebhyo mahāratnamudrābhyaḥ sa eva bhagavān vajradharaḥ sarvalokadhātuparamāṇurajaḥsamās tathāgatavigrahā bhūtvā, punar apy eka^ghanā vajramālā mahādevī tathaiva saṃbhūya, bhagavato ratnasaṃbhavamaṇḍalavāmapārśve pūrṇacandramaṇḍalāśritā bhūtvedam udānam udānayām āsa //: (STT 1,86,156)

aho hy asadṛśā 'haṃ vai ratnapūjeti kīrtitā /(STT 1,86,157)
yat traidhātukarājyāgryaṃ śāsayanti prapūjitā iti //(STT 1,86,157)

atha bhagavān punar api sarvatathāgatasaṃgītisamayasaṃbhavavajraṃ nāma samādhiṃ samāpadyemāṃ sarvatathāgatakulamahādevīṃ svahṛdayān niścacāra //:(STT 1,88,158)
vajragīte //(STT 1,88,158)

athāsyāṃ viniḥsṛtamātrāyāṃ sarvatathāgatahṛdayebhyaḥ sarvatathāgatadharmamudrā viniścaritāḥ /.(STT 1,88,159)
tebhyāś ca sarvatathāgatadharmamudrābhyaḥ sa eva bhagavān vajradharaḥ sarvalokadhātuparamāṇurajaḥsamās tathāgatavigrahā bhūtvā, punar apy ekaghanā vajragītā mahādevī saṃbhūya, bhagavato lokeśvararājamaṇḍalavāmapārśve candramaṇḍalāśritā bhūtvedam udānam udānayām āsa //:(STT 1,88,159)

aho hi saṃgītimayī pūjā 'haṃ sarvadarśinām /(STT 1,88,160)
yat toṣayanti pūjābhiḥ pratiśrutkopameṣv apīti //(STT 1,88,160)

atha bhagavān punar api sarvatathāgatanṛtyapūjāsamayodbhavavajraṃ nāma samādhiṃ samāpadyemāṃ sarvatathāgatakulamahādevīṃ svahṛdayān niścacāra //:(STT 1,88,161)
vajranṛtye //(STT 1,88,161)

athāsyāṃ viniṣṛtamātrāyāṃ sarvatathāgatahṛdayebhyaḥ sarvatathāgatanṛtyapūjāvidhivistarā bhūtvā viniḥsṛtāḥ /. (STT 1,88,162)
tebhyaś ca sarvatathāgatasarvanṛttapūjāvidhivistarebhyaḥ sa eva bhagavān vajradharaḥ sarvalokadhātuparamāṇurajaḥsamās tathāgatavigrahā bhūtvā, punar apy ekaghanā vajranṛttamahādevī saṃbhūya, bhagavato 'moghasiddhes tathāgatasya maṇḍalavāmapārśve pūrṇacandramaṇḍalāśritābhūtvedam udānam udānayām āsa //:(STT 1,8889,162)

aho hy udārapūjā 'haṃ sarvapūjārthakāriṇām /(STT 1,89,163)
yad vajranṛttavidhinā buddhapūjā prakalpyata iti //(STT 1,89,163)

sarvatathāgatānuttarasukhasaumanasyasamayā sarvatathāgatamālā sarvatathāgatagāthā sarvatathāgatānuttarapūjākarmakarī ceti /(STT 1,89,164)
sarvatathāgataguhyapūjāḥ // //(STT 1,89,164)

atha punar api bhagavān akṣobhyas tathāgato bhagavato vairocanasya tathāgatasya pūjāpratipūjārthaṃ sarvatathāgataprahlādanīsamayodbhavavajraṃ nāma samādhiṃ samāpadyemāṃ sarvatathāgatagaṇikāṃ svahṛdayān niścacāra //:(STT 1,90,165)
vajradhūpe //(STT 1,90,165)

athāsyāṃ viniḥsṛtamātrāyāṃ sarvatathāgatahṛdayebhyaḥ sa eva bhagavān vajradharo 'nekavidhā dhūpapūjāmeghavyūhaḥ sarvavajradhātuspharaṇā bhūtvā viniścaritāḥ. (STT 1,90,166)
tebhyaś ca dhūpapūjāmeghasamudrebhyaḥ sarvalokadhātuparamāṇurajaḥdhūpadevatākāyaḥ saṃbhūya, bhagavato vajramaṇiratnaśikharakūṭāgārasya koṇe vāmapārśve candramaṇḍalāśritā bhūtvedam udānam udānayati sma//(STT 1,90,166)

aho hy ahaṃ mahāpūjā prahlādanavatī śubhā /(STT 1,90,167)
yat sattvāveśayogād dhi kṣipraṃ bodhir avāpyata iti //(STT 1,90,167)

atha bhagavān ratnasaṃbhavas tathāgato bhagavato vairocanasya tathāgatasya pūjāpratipūjārthaṃ ratnābharaṇapūjāsamayasaṃbhavavajraṃ nāma samādhiṃ samāpadyemāṃ sarvatathāgatapratīhārīṃ svahṛdayān niścacāra //:(STT 1,91,168)
vajrapuṣpe //(STT 1,91,168)

athāsyāṃ viniḥsṛtamātrāyāṃ sarvatathāgatahṛdayebhyaḥ sa eva bhagavān vajradharaḥ sarvapuṣpapūjāvyūhāḥ sarvākāśadhātuspharaṇā bhūtvā viniḥsṛtāḥ. (STT 1,91,169)
tebhyaś ca sarvapuṣpapūjāvyūhebhyaḥ sarvalokadhātuparamāṇurajaḥsamās tathāgatavigrahā viniḥsṛtya, punar apy ekaghano vajrapuṣpadevatākāyaḥ saṃbhūya, bhagavato vajramaṇiratnaśikharakūṭāgārasya vāmakoṇe candramaṇḍalāśritā bhūtvedam udānam udānayām āsa //:(STT 1,91,169)

aho hi puṣpapūjā 'haṃ sarvālaṃkārakārikā /(STT 1,91,170)
yat tathāgataratnatvaṃ pūjya kṣipram avāpyata iti //(STT 1,92,170)

atha bhagavān lokeśvararājas tathāgato bhagavato vairocanasya tathāgatasya pūjāpratipūjārthaṃ sarvatathāgatālokapūjāsamayodbhavavajraṃ nāma samādhiṃ samāpadyemāṃ sarvatathāgatadhūtīṃ svahṛdayān niścacāraḥ //:(STT 1,92,171)
vajrāloke //(STT 1,92,171)

athāsyāṃ viniḥsṛtamātrāyāṃ sarvatathāgatahṛdayebhyaḥ sa eva bhagavān vajradharaḥ savālokapūjāvyūhaḥ sakaladharmadhātuspharaṇā bhūtvā viniścaritāḥ /.(STT 1,92,172)
tebhyaś ca sarvālokapūjāvyūhebhyaḥ sarvalokadhātuparamāṇurajaḥsamās tathāgatavigrahā viniḥsṛtya, punar apy ekaghano vajrālokadevatākāyaḥ saṃbhūya bhagavato vajramaṇiratnaśikharakūṭāgārasya vāmakoṇe candramaṇḍalāśritā bhūtvedam udānam udānayām āsa //:(STT 1,92,172)
aho hy ahaṃ mahodārā pūjā dīpamayī śubhā /(STT 1,92,173)
yad ālokavatī kṣipraṃ sarvabuddhadṛśo labhed iti //(STT 1,92,173)

atha bhagavān amoghasiddhis tathāgato bhagavato vairocanasya tathāgatasya pūjāpratipūjārthaṃ sarvatathāgatagandhapūjāsamayasaṃbhavavajraṃ nāma samādhiṃ samāpadyemāṃ sarvatathāgataceṭīṃ svahṛdayāṇ niścacāra //:(STT 1,93,174)
vajragandhe //(STT 1,93,174)

athāsyāṃ viniḥsṛtamātrāyāṃ sarvatathāgatahṛdayebhyaḥ lokadhātuspharaṇā bhūtvā viniḥsṛtāḥ /.(STT 1,93,175)
tebhyaś ca gandhapūjāvyūhebhyaḥ sarvalokadhātuparamāṇurajaḥsamās tathāgatavigrahā viniḥsṛtya, punar apy ekaghano vajragandhadevatākāyaḥ saṃbhūya, bhagavato vajramaṇiratnaśikharakūṭāgārasya vāmakoṇe candramaṇḍalāśritā bhūtvedam udānam udānayām āsa //:(STT 1,93,175)

aho gandhamayī pūjādivyā 'haṃ hi manoramā /(STT 1,93,176)
yat tathāgatagandhaṃ vai sarvakāye dadāti hīti //(STT 1,93,176)

sarvatathāgatajñānāveśā mahābodhyaṅgasaṃcayā sarvatathāgatadharmālokā śīlasamādhipurajñāvimuktivikutijñānadarśanagandhā ceti /(STT 1,94,177)
sarvatathāgatājñākāryaḥ // //(STT 1,94,177)

atha bhagavān vairocanas tathāgataḥ punar api sarvatathāgatasamayāṅkuśasamayasaṃbhavavajraṃ nāma samādhiṃ samāpadyemaṃ sarvatathāgatasarvamudrāgaṇapatiṃ svahṛdayān niścacāra //:(STT 1,94,178)
vajrāṅkuśa //(STT 1,94,178)

athāsmin viniḥsṛtamātre sarvatathāgatahṛdayebhyaḥ gaṇā bhūtvā viniḥsṛtāḥ /.(STT 1,95,179)
tebhyaś ca sarvatathāgatamudrāgaṇebhyaḥ sarvalokadhātuparamāṇurajaḥsamās tathāgatavigrahā viniḥsṛtya, punar apy ekaghano vajrāṅkuśamahābodhisattvakāyaḥ saṃbhūya, bhagavato vajramaṇiratnaśikharakūṭāgārasya vajradvāramadhye candramaṇḍalāśrito bhūtvā, sarvatathāgatasamayān ākarṣayann idam udānam udānayām āsa //:(STT 1,95,179)

aho hi sarvabuddhānāṃ samākarṣam aham dṛḍhaḥ /(STT 1,95,180)
yan mayā hi samākṛṣṭā bhajante sarvamaṇḍalam iti //(STT 1,95,180)

atha bhagavān punar api sarvatathāgatasamayapraveśamahāsattvasamayasaṃbhavavajraṃ nāma samādhiṃ samāpadyemaṃ sarvatathāgatamudrāpraveśapratīhāraṃ svahṛdayān niścacāra //:(STT 1,96,181)
vajrapāśa //(STT 1,96,181)

athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sarvatathāgatasamayapraveśamudrāgaṇā bhūtvā viniścaritāḥ /.(STT 1,96,182)
tebhyaś ca sarvatathāgatasamayapraveśamudrāgaṇebhyaḥ sarvalokadhātuparamāṇurajaḥsamās tathāgatavigrahā viniḥsṛtya, punar apy ekaghano vajrapāśamahābodhisattvakāyaḥ saṃbhūya, bhagavato vajramaṇiratnaśikharakūṭāgārasya ratnadvāramadhye candramaṇḍalāśrito bhūtvā, sarvatathāgatān praveśayann idam udānam udānayām āsa //:(STT 1,9697,182)

aho hi sarvabuddhānāṃ vajrapāśam ahaṃ dṛḍhaḥ /(STT 1,97,183)
yat sarvāṇupraviṣṭāpi praveśyante mayā punar iti //(STT 1,97,183)

atha bhagavān punar api sarvatathāgatasamayasphoṭamahāsattvasamayodbhavasattvavajraṃ nāma samādhiṃ samāpadyemaṃ sarvatathāgatasamayabandhaṃ nāma sarvatathāgatadūtaṃ svahṛdayān niścacāra //:(STT 1,98,184)
vajrasphoṭa //(STT 1,98,184)

athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sarvatathāgatasamayabandhamudrāgaṇā bhūtvā viniḥsṛtāḥ /.(STT 1,98,185)
tebhyaś ca sarvatathāgatasamayabandhasarvamudrāgaṇebhyaḥ sarvalokadhātuparamāṇurajaḥsamās tathāgatavigrahā viniḥsṛtya, punar apy ekaghano vajrasphoṭamahābodhisattvakāyaḥ saṃbhūya, bhagavato vajramaṇiratnaśikharakūṭāgārasya dharmadvāramadhye candramaṇḍalāśrito bhūtvā, sarvatathāgatān bandhayann idam udānam udānayām āsa //:(STT 1,98,185)

aho hi sarvabuddhānāṃ vajrasphoṭam ahaṃ dṛḍhaḥ /
yat asrvabandhamuktānāṃ sattvārthād bandha iṣyata iti //

atha bhagavān punar api sarvatathāgatāveśamahāsattvasamayasaṃbhavasattvavajraṃ nāma samādhiṃ samāpadyemaṃ sarvatathāgatamudrāceṭaṃ svahṛdayān niścacāra //:(STT 1,99,187)
vajrāveśa //(STT 1,99,187)

athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sarvatathāgatasarvamudrāgaṇā bhūtvā viniścaritāḥ /(STT 1,99,188)
tebhyaś ca sarvatathāgatamudrāgaṇebhyaḥ sarvalokadhātuparamāṇurajaḥsamās tathāgatavigrahā viniḥsṛtya, punar apy ekaghano vajrāveśavigrahaḥ prādur bhūya bhagavato vajramaṇiratnaśikharakūṭāgārasya karmadvāramadhye candramaṇḍalāśrito bhūtvā, sarvatathāgatān āveśayann idam udānam udānayām āsa //:(STT 1,99100,188)

aho hi sarvabuddhānāṃ vajrāveśam ahaṃ dṛḍhaḥ /(STT 1,100,189)
yat sarvapatayo bhūtvā ceṭā api bhavanti hīti //(STT 1,100,189)

sarvatathāgatasamākarṣaṇaṃ praveśo bandho vaśīkaraṇaṃ ceti /(STT 1,100101,190)
sattvatathāgatājñākarāḥ // //(STT 1,101,191)

atha bhagavān sarvatathāgatasamājādhiṣṭhānāya vajrācchaṭikāsaṃjñām akārṣīt /.(STT 1,101,191)
idaṃ ca sarvatathāgatasamājāshiṣṭhānahṛdayam abhāṣata //:(STT 1,101102,191)
vajrasamāja //(STT 1,102,191)

atha tena kṣaralavamuhūrtena sarvatathāgatācchaṭikāsaṃjñāsaṃcoditāḥ sarvalokadhātuprasarameghasamudreṣu sarvalokadhātuparamāṇurajaḥsamās tathāgatāḥ sabodhisattvaparṣanmaṇḍalāḥ samājam āpadya, yena vajramaṇiratnaśikharakūṭāgāro, yena bhagavān vairocanas, tenopajagmuḥ /.(STT 1,102,192)
upetya oṃ sarvatathāgatapādavandanāṃ karomīty (STT 1,102,192)

anena prakṛtisiddhena mantreṇa rucijaptena sarvatathāgatapādavandanāṃ kṛtvedam udānam udānayām āsuḥ //:(STT 1,102,193)
aho samantabhadrasya bodhisattvasya satkriyā /(STT 1,102,193)
yat tathāgatacakrasya madhye bhāti tathāgataḥ //(STT 1,102,193)

athedam uktvā te daśadiksarvalokadhātusaṃnipatitāḥ sarvatathāgatāḥ sarvatathāgatādhiṣṭhānena bhagavato vairocanasya hṛdaye sabodhisattvaparṣanmaṇḍalāḥ praviṣṭāḥ /.(STT 1,102,194)
tebhyaś ca sarvatathāgatahṛdayebhyaḥ svāni svāni bodhisattvaparṣanmaṇḍalāni viniṣṛtya bhagavato vajramaṇiratnaśikharakūṭāgārasya sarvapārśve maṇḍalībhūtvā samāpadyāvasthitā idam udānam udānayām āsuḥ //:(STT 1,102,194)

aho hi sarvabuddhānāṃ mahaudāryam anādijam /(STT 1,102,195)
yat sarvāṇuprasaṃkhyā vai buddhā hy ekatvam āgatā iti //(STT 1,102,195)
atha bhagavataḥ arvatathāgatāḥ punar api samājam āgamyāsya vajradhātumahāmaṇḍalasyādhiṣṭhānāyāśeṣānavaśeṣasya ca sattvadhātoḥ paritrāṇasarvahitasukhāvāptyai yāvat sarvatathāgatasamatājñānābhijñābhisaṃbodhyuttamasiddhaye, bhagavantaṃ sarvatathāgatādhipatiṃ svavajrasattvam anādinidhanaṃ mahāvajradharam anena nāmāṣṭaśatenādhyeṣitavantaḥ //:(STT 1,104,196)

vajrasattva mahāsattva vajra sarvatathāgata /(STT 1,104,197)
samantabhadra vajrādya vajrapāṇe namo 'stu te //(STT 1,104,197)
vajrarāja subuddhāgrya vajrāṅkuśa tathāgata /(STT 1,104,197)
amogharāja vajrāgrya vajrākarṣa namo 'stu te //(STT 1,105,197)
vajrarāga mahāsaukhya vajravāṇa vaśaṃkāra /(STT 1,105,197)
mārakāma mahāvajra vajracāpa namo 'stu te //(STT 1,105,197)
vajrasādho susattvāgrya vajratuṣṭi mahārate /(STT 1,105,197)
prāmodyarāja vajrāgrya vajraharṣa namo 'stu te //(STT 1,105,197)

vajraratna suvajrārtha vajrākāśa mahāmaṇe /(STT 1,105,198)
ākāśagarbha vajrāḍhya vajragarbha namo 'stu te //(STT 1,105,198)
vajrateja mahājvāla vajrasūrya jinaprabha /(STT 1,105,198)
vajraraśmi mahāteja vajraprabha namo 'stu te //(STT 1,105,198)
vajraketu susarvārtha vajradhvaja sutoṣaka /(STT 1,105,198)
ratnaketo mahāvajra vajrayaṣṭe namo 'stu te //(STT 1,105,198)
vajrahāsa mahāhāsa vajrasmita mahādbhuta /(STT 1,105,198)
prītiprāmodya vajrāgrya vajraprīte namo 'stu te //(STT 1,105,198)

vajradharma sutattvārtha vajrapadma suśodhaka /(STT 1,105,199)
lokeśvara suvajrākṣa vajranetra namo 'stu te //(STT 1,105,199)
vajratīkṣṇa mahāyāna vajrakośa mahāyudha /(STT 1,105,199)
mañju.śrī vajragāṃbhīrya vajrabuddhe namo 'stu te //(STT 1,105106,199)
vajrahetu mahāmaṇḍa vajracakra mahānaya /(STT 1,106,199)
supravartana vajrottha vajramaṇḍa namo 'stu te //(STT 1,106,199)
vajrabhāṣa suvidyāgra vajrajāpa susiddhida /(STT 1,106,199)
avāca vajrasiddhyagra vajravāca namo 'stu te //(STT 1,106,199)

vajrakarma suvajrājña karmavajra susarvaga /(STT 1,106,200)
vajrāmogha mahaudārya vajraviśva namo 'stu te //(STT 1,106,200)
vajrarakṣa mahādhairya vajravarma mahādṛḍha /(STT 1,106,200)
duryodhana suvīryāgrya vajravīrya namo 'stu te //(STT 1,106,200)
vajrayakṣa mahopāya vajradaṃṣṭra mahābhaya /(STT 1,106,200)
mārapramardi vajrogra vajracaṇḍa namo 'stu te //(STT 1,106,200)

yaḥ kaścid dhārayen nāmnām idaṃ te 'ṣṭaśataṃ śivam /(STT 1,106,201)
vajranāmābhiṣekādyaiḥ sarvāgraiḥ so 'bhiṣicyate //(STT 1,106,201)
yas tu gauṇam idaṃ nāmnāṃ mahāvajradharasya tu /(STT 1,106,201)
śaśvad gāyan stuyāt so 'pi bhaved vajradharopamaḥ //(STT 1,106107,201)
anenābhiṣṭuto 'smābhir nāmnām aṣṭaśatena tu /(STT 1,107,201)
mahāyānābhisamayaṃ visphāraya mahānayaṃ //(STT 1,107,201)
adhyeṣayāmas tvāṃ nātha bhāṣasva paramaṃ vidhim /(STT 1,107,201)
sarvabuddhamahācakraṃ mahāmaṇḍalam uttamam iti //(STT 1,107,201)

atha bhagavān vajradharaḥ sarvatathāgatādhyeṣaṇavacanam upaśrutya, sarvatathāgatasamayasaṃbhavavajrādhiṣṭhānaṃ nāma samādhiṃ samāpadyedaṃ vajradhātuṃ nāma mahāmaṇḍalam udājahāra //:(STT 1,110,202)

athātaḥ saṃpravakṣyāmi mahāmaṇḍalam uttamam /(STT 1,110,203)
vajradhātupratīkāśaṃ vajradhātur iti smṛtam //(STT 1,110,203)
upaviśya yathānyāyaṃ maṇḍalasya tu madhyataḥ /(STT 1,110,203)
mahāsattvamahāmudrāṃ bhāvayan samadhiṣṭhya ca //(STT 1,110,203)
tathaivotthāya mudrāsthaḥ sarvato vyavalokayan /(STT 1,110,203)
parikramena garveṇa vajrasattvam udāharan //(STT 1,110,203)
navena suniyuktena supramāṇena cāruṇā /(STT 1,110,203)
sūtreṇa sūtrayet prājño yathāśaktyā sumaṇḍalam //(STT 1,110,203)

caturaśraṃ caturdvāraṃ catustoraṇaśobhitam /(STT 1,110,204)
catuḥsūtrasamāyuktaṃ paṭṭasragdāmabhūṣitam //(STT 1,110,204)
koṇabhāgeṣu sarveṣu dvāraniryūhasandhiṣu /(STT 1,111,204)
khacitaṃ vajraratnais tu sūtrayed bāhyamaṇḍalam //(STT 1,111,204)
tasya cakraprtīkāśaṃ praviśyābhyantaraṃ puram /(STT 1,111,204)
vajrasūtraparikṣiptam aṣṭastambhopaśobhitam //(STT 1,111,204)
vajrastambhāgrasaṃsthendupañcamaṇḍalamaṇḍitam /(STT 1,111,204)
madhyamaṇḍalamadhye tu buddhabimbaṃ niveśayet //(STT 1,111,204)

buddhasya sarvapārśveṣu maṇḍalānāṃ tu madhyataḥ /(STT 1,111,205)
samayāgryaś catasro hi saṃlikhed anupūrvaśaḥ //(STT 1,111,205)
vajravegena cākramya maṇḍalānāṃ catuṣṭaye /(STT 1,111,205)
akṣobhyādyāṃs tu caturaḥ sarvabuddhān niveśayet //(STT 1,111,205)
akṣobhyamaṇḍalaṃ kuryāt samaṃ vajradhārādibhiḥ /(STT 1,111,205)
vajragarbhādibhiḥ pūrṇaṃ ratnasaṃbhavamaṇḍalam //(STT 1,111,205)
vajranetrādibhiḥ śuddhaṃ maṇḍalaṃ tv amitāyuṣaḥ /(STT 1,111,205)
amoghasiddheḥ saṃlekhyaṃ vajraviśvādimaṇḍalam iti //(STT 1,111,205)

cakrasya koṇasaṃstheṣu vajradevyaḥ samālikhet /(STT 1,111,206)
bāhyamaṇḍalakoṇeṣu buddhapūjāḥ samālikhet //(STT 1,111,206)
dvāramadhyeṣu sarveṣu dvārpālacatuṣṭayam /(STT 1,112,206)
bāhyamaṇḍalasaṃstheṣu mahāsattvān niveśayet //(STT 1,112,206)

tato vai samayāgrīṃ tu mudrāṃ baddhvā yathāvidhi /(STT 1,114,207)
vajrācāryaḥ praviṣṭvā tu sphoṭya mudrāṃ samāviśet //(STT 1,114,207)
tatredaṃ sarvāveśahṛdayaṃ bhavet //: aḥ //(STT 1,114,207)
ājñāṃ mārgya yathāvat tu svādhiṣṭhānādikaṃ tathā /(STT 1,114,207)
kṛtvoccarya svaṃ nāma tato vajreṇa sādhayet //(STT 1,114,207)

sattvavajrāṅkuśīṃ baddhvā vajrācāryas tataḥ punaḥ /(STT 1,114,208)
kurvann acchaṭasaṃghātaṃ sarvabuddhān samājayet //(STT 1,114,208)
tat kṣaṇaṃ sarvabuddhās tu vajrasattvasamanvitāḥ /(STT 1,114,208)
sarvamaṇḍalasaṃpūrṇāḥ samājaṃ yānti maṇḍale //(STT 1,114,208)
tataḥ śīghraṃ mahāmudrāṃ bhāvya vajradharasya tu /(STT 1,114,208)
uccārayet sakṛdvāraṃ nāmāṣṭaśatam uttamam //(STT 1,114,208)
tatas tuṣṭāḥ samājena dṛḍhaṃ yānti tathāgatāḥ /(STT 1,114,208)
vajrasattvaḥ svayaṃ siddho mitratvenopatiṣṭhati //(STT 1,114,208)

tato dvāreṣu sarveṣu karma kṛtvāṅkuśādibhiḥ /(STT 1,114,209)
mahākarmāgryamudrābhiḥ samayāṃs tu niveśayet //(STT 1,114,209)
mudrābhiḥ samayāgryābhiḥ sattvavajrādibhis tathā /(STT 1,115,209)
sādhyeta mahāsattvāñ jaḥ hūṃ vaṃ hoḥ pravartayan //(STT 1,115,209)
tato buddhādayaḥ sarve mahāsattvāḥ samājataḥ /(STT 1,115,209)
ākṛṣṭāḥ supraviṣṭāś ca baddhā yasyanti tadvaśam //(STT 1,115,209)
tatas tu guhyapūjābhiḥ saṃtoṣya sa mahātmanām /(STT 1,115,209)
vijñāpet sarvasattvārthaṃ kurudhvaṃ sarvasiddhaya iti //(STT 1,115,209)
evaṃ sarvamaṇḍaleṣu vajrācāryakarmeti //(STT 1,115,209)

athātra vajradhātumahāmaṇḍale vajraśiṣyapraveśādividhivistaro bhavati /.(STT 1,119,210)
tatra prathamaṃ tāvat praveśo bhavaty aśeṣānavaśeṣasattvadhātuparitrāṇasarvahitasukhottamasiddhikāryakaraṇatayā /.(STT 1,119,210)
atra mahāmaṇḍalapraveśe pātrāpātraparīkṣā na kāryā. (STT 1,119,210)
tat kasmād dhetoḥ:(STT 1,119,210)

santi, bhagavantas tathāgatāḥ, kecit sattvā mahāpāpakāriṇas, ta idaṃ vajradhātumahāmaṇḍalaṃ dṛṣṭvā praviṣṭvā ca, sarvāpāyavigatā bhaviṣyanti /.(STT 1,119,211)
santi ca, bhagavantaḥ, sattvāḥ sarvārthabhojanapānakāmaguṇagṛddhāḥ, samayadviṣṭāḥ puraścaraṇādiṣv aśaktāḥ /,(STT 1,119,211)
teṣām apy atra yathākāmakaraṇīyatayā praviṣṭānāṃ sarvāśāparipūrir bhaviṣyati /.(STT 1,119,211)

santi ca, bhagavantaḥ, sattvāḥ nṛttagāyavihārapriyatayā sarvatathāgatamahāyānābhisamayadharmatānavabodhatvād anyadevakulamaṇḍalāni praviśanti, sarvāśāparipūrisaṃgrahabhūteṣu niruttararatiprītiharṣasaṃbhavakareṣu sarvatathāgatakulamaṇḍaleṣu, śikṣāpadabhayabhītā na praviśanti /,(STT 1,119120,212)
teṣām apāyamaṇḍalapraveśapathāvasthitamukhānām ayam eva vajradhātumahāmaṇḍalapraveśo yujyate /,(STT 1,120,212)
sarvaratiprītiuttamasiddhisukhasaumanasyānubhavanārthaṃ sarvāpāyapratipraveśābhimukhapathavinivartanāya ca /.(STT 1,120,212)

santi ca punar, bhagavato, dhārmikāḥ sattvāḥ sarvatathāgataśīlasamādhiprajñottamasiddhyupāyair buddhabodhiṃ prārthayanto dhyānavimokṣādibhir bhūmibhir yatantaḥ kliśyante/,(STT 1,120,213)
teṣām atraiva vajradhātumahāmaṇḍalapraveśamātreṇaiva sarvatathāgatatvam api na durlabhaṃ, kim aṅga punar anyā siddhir iti //(STT 1,120,213)

tatrādita eva tāvat /(STT 1,121,214)
sarvatathāgatapraṇāmacatuṣṭayaṃ kārayet /(STT 1,121,214)
tad yathā /:(STT 1,121,214)
sarvaśarīreṇa vajrāñjaliprasāritena praṇamed anena mantreṇa //:(STT 1,122,214)
oṃ sarvatathāgatapūjopasthānāyātmānaṃ niryātayāmi, sarvatathāgatavajrasattvādhiṣṭhasva mām //(STT 1,122,214)

tathaiva sthito vajrāñjaliṃ hṛdi kṛtvā lalāṭena praṇamed anena mantreṇa //:(STT 1,122,215)
oṃ sarvatathāgatapūjābhiṣekātmānaṃ niryātayāmi, sarvatathāgatavajraratnābhiṣiñca mām //(STT 1,122,215)

tatas tathraivotthāya vajrāñjalibandhena śirasā mukhena praṇamed anena mantreṇa //:(STT 1,122,216)
oṃ sarvatathāgatapūjāpravartanāyātmānaṃ niryātayāmi, sarvatathāgatavajradharma pravartaya mām //(STT 1,122,216)

tatas tathaiva sthito vajrāñjaliṃ śiraso 'vatārya hṛdi kṛtvā mūrdhnā praṇamed anena mantreṇa //:(STT 1,122,217)
oṃ sarvatathāgatapūjākarmaṇa ātmānaṃ niryātayāmi, sarvatathāgatavajrakarma kuru mām //(STT 1,122,217)

tato raktavastrottarīyo raktanaktakāvacchāditamukhaḥ sattvavajrimudrāṃ bandhayed anena hṛdayena //:(STT 1,122,218)
samayas tvam //(STT 1,122,218)

tato madhyāṅgulidvayena mālāṃ granthya praveśayed anena hṛdayena //:(STT 1,122,219)
samaya hūṃ //(STT 1,122,219)

tataḥ praveśyaivaṃ vadet /:(STT 1,123,220)
adya tvaṃ sarvatathāgatakulapraviṣṭaḥ. (STT 1,123,220)
tad ahaṃ te vajrajñānam utpādayiṣyāmi, yena jñānena tvaṃ sarvatathāgatasiddhim api prāpsyasi. (STT 1,123,220)
kim utānyāḥ siddhīḥ //.(STT 1,123,220)
na ca tvayādṛṣṭamahāmaṇḍalasya vaktavyaṃ, mā te samayo vyathed iti //(STT 1,123,220)

tataḥ svayaṃ vajrācāryaḥ sattvavajrimudrām avamūrdhamukhīṃ baddhvā vajraśiṣyasya mūrdhni sthāpyaivaṃ vadet /:(STT 1,123,221)
ayaṃ te samayavajro mūrdhānaṃ sphālayed, yadi tvaṃ kasya cid brūyāt /.(STT 1,123,221)
tatas tathaiva samayamudrayodakaṃ śapathāhṛdayena sakṛt parijāpya tasmai śiṣyāya pāyayed iti /.(STT 1,123,221)

tatredaṃ śapathāhṛdayaṃ bhavati /:(STT 1,123,222)
vajrasattvaḥ svayaṃ te 'dya hṛdaye samavasthitaḥ /(STT 1,123,222)
nirbhidya tatkṣaṇaṃ yāyād yadi brūyād imaṃ nayam //(STT 1,123,222)
vajrodaka ṭhaḥ //(STT 1,123,222)

tataḥ śiṣyāya brūyāt /:(STT 1,123,223)
adyaprabhṛty ahaṃ te vajrapāṇir, yat te 'haṃ brūyām: idaṃ kuru, tat kartavyaṃ /(STT 1,123,223)
na ca tvayāham avamantavyo mā te viṣamāparihāreṇa kālakriyāṃ kṛtvā, narakapatanaṃ syād (STT 1,123124,223)
ity uktvā vaktavyaṃ (STT 1,124,223):
brūhi sarvatathāgatā adhitiṣṭhantāṃ vajrasattvo ma āviśatu //(STT 1,124,223)

tatas tvaramāṇena vajrācāryeṇa sattvavajrimudrāṃ baddhvedam uccārayitavyam //:(STT 1,125,224)
ayaṃ tat samayo vajraṃ vajrasattvam iti smṛtam /(STT 1,125,224)
āveśayatu te 'dyaiva vajrajñānam anuttaram //(STT 1,125,224)
vajrāveśa aḥ //(STT 1,125,224)

tataḥ krodhamuṣṭiṃ baddhvā sattvavajrimudrāṃ sphoṭayet. (STT 1,125,225)
mahāyānābhisamayaṃ ca vajravācā rucita uccārayed iti //(STT 1,125,225)

tataḥ samāviśaty āviṣṭamātrasya divyaṃ jñānam utpadyate /.(STT 1,125,226)
tena jñānena paracittāny avabudhyati /.(STT 1,125,226)
sarvakāryāṇi cātītānāgatavartamānāni jānāti /.(STT 1,125,226)
hṛdayaṃ cāsya dṛḍhībhavati sarvatathāgataśāsane /.(STT 1,125,226)
sarvaduḥkhāni cāsya praṇaśyanti /.(STT 1,125,226)
sarvabhayavigataś ca bhavaty avadhyaḥ sarvasattveṣu sarvatathāgatāś cādhitiṣṭhanti /.(STT 1,125,226)
sarvasiddhayaś cāsyābhimukhībhavanti /.(STT 1,125,226)
apūrvāṇi cāsyākāraṇaharṣaratiprītikarāṇi sukhāny utpadyante /.(STT 1,125,226)
taiḥ sukhaiḥ keṣāṃ cit samādhayo niṣpadyante, keṣāṃ cid dhāraṇyaḥ, keṣāṃ cit sarvāśāparipūrayo yavat keeṣāṃ cit sarvatathāgatatvam api niṣpadyata iti //(STT 1,125,226)

tatas tāṃ mudrāṃ baddhvā, svahṛdi moksayed anena hṛdayena //:(STT 1,125,227)
tiṣṭha vajra dṛḍho me bhava, śāśvato me bhava, hṛdayaṃ me 'dhitiṣṭha sarvasiddhiṃ ca me prayaccha hūṃ ha ha ha ha hoḥ //(STT 1,125,227)

tatas tāṃ mālāṃ mahāmaṇḍale kṣepaed anena hṛdayena //:(STT 1,126,228)
pratīccha vajra hoḥ //(STT 1,126,228)

tato yatra patati, so 'sya sidhyati /.(STT 1,127,229)
tatas tāṃ mālāṃ gṛhya, tasyaiva śirasi bandhayed anena hṛdayena /:(STT 1,127,229)
oṃ pratigṛhṇa tvam imaṃ sattvaṃ mahābalaḥ //(STT 1,127,229)
tayā baddhayā tena mahāsattvena pratīcchito bhavati /.(STT 1,127,229)
śīghraṃ cāsya sidhyati /.(STT 1,127,229)

tatas tathāviṣṭasyaiva mukhabandhaṃ muñced anena hṛdayena //:(STT 1,127,230)
oṃ vajrasattvaḥ svayaṃ te 'dya cakṣūdghāṭanatatparaḥ /(STT 1,127,230)
udghāṭayati sarvākṣo vajracakṣur anuttaram //(STT 1,127,230)
he vajra paśya //(STT 1,127,230)

tato mahāmaṇḍalaṃ yathānupūrvato darśayet /.(STT 1,128,231)
mahāmaṇḍale ca dṛṣṭamātre sarvatathāgatair adhiṣṭhyate. (STT 1,128,231)
vajrasattvaś cāsya hṛdaye tiṣṭhati /.(STT 1,128,231)
nānādyāni ca raśmimaṇḍaladarśanādīni prātihāryavikurvitāni paśyati /.(STT 1,128,231)
arvatathāgatādhiṣṭhitatvāt kadā cid bhagavān mahāvajradharaḥ svarūpeṇa darśanaṃ dadāti /,(STT 1,128,231)
tathāgato veeti /.(STT 1,128,231)
tataḥ prabhṛti sarvārthāḥ sarvamanobhirucitakāryāṇi sarvasiddhīr yāvad vajradharatvam api tathāgatatvaṃ veti /(STT 1,128,231)

tato mahāmaṇḍalaṃ darśayitvā vajrādhitiṣṭhakalaśād gandhodakenābhiṣiñced anena hṛdayena //:(STT 1,129,232)
vajrābhiśiñca //(STT 1,129,232)

tatas tv ekatamāṃ mudrāmālāṃ baddhvā svacihnaṃ pāṇau pratiṣṭhāpyaivaṃ vadet //:(STT 1,129,233)
adyābhiṣiktas tvam asi buddhair vajrābhiṣekataḥ /(STT 1,129,233)
idaṃ te sarvabuddhatvaṃ gṛhṇa vajraṃ susiddhaye //(STT 1,129,233)
oṃ vajrādhipati tvām abhiṣiñcāmi. (STT 1,129,233)
tiṣṭha vajra samayas tvam //(STT 1,129,233)

tato vajranāmābhiṣekeṇābhiṣiñced anena mantreṇa //:(STT 1,130,234)
oṃ vajrasattva tvām abhiṣiñcāmi vajranāmābhiṣekataḥ he vajranāma (STT 1,130,234)
yasya yan nāma kuryāt, tasya heśabdaḥ prayoktavya iti //(STT 1,130,234)
sarvamaṇḍalapraveśavidhivisataraḥ //(STT 1,130,234)

tato brūyāt: kiṃ te 'bhirucir arthotpattisiddhijñānaṃ vā /(STT 1,131,235)
ṛddhiṣiddhiniṣpattijñānaṃ vā /(STT 1,131,235)
vidyādharasiddhiniṣpattijñānaṃ vā /(STT 1,131,235)
yāvat sarvatathāgatottamasiddhiniṣpattijñānaṃ veti //(STT 1,131,235)
tato yasya yad abhirucitaṃ, tat tasya stheyam //(STT 1,131,235)

tato 'rthasiddhiniṣpatimudrājñānaṃ śikṣayet /:(STT 1,131,236)
vajrabimbaṃ nidhisthaṃ tu hṛdaye paribhāvayet /(STT 1,131,236)
bhāvayan bhūmisaṃsthāni nidhānāni sa paśyati //(STT 1,131,236)
vajrabimbaṃ samālikhya gagane paribhāvayet /(STT 1,131132,236)
patad yatra tu paśyeta nidhiṃ tatra vinirdiśet //(STT 1,132,236)
vajrabimbaṃ tu jihvāyāṃ bhāvayed buddhimān naraḥ /(STT 1,132,236)
atrāstīti svayaṃ vācā bravīti paramārthataḥ //(STT 1,132,236)
vajrabimbamayaṃ sarvaṃ bhāvayan kāyam ātmanaḥ /(STT 1,132,236)
samāviṣṭaḥ pated yatra nidhiṃ tatra vinirdiśed iti //(STT 1,132,236)

tatraiva hṛdayāni bhavanti :(STT 1,132,237)
vajranidhi /(STT 1,132,237)
ratnanidhi /(STT 1,132,237)
dharmanidhi /(STT 1,132,237)
karmanidhi /(STT 1,132,237)

tato vajrarddhiṣīdhiniṣpattimudrājñānaṃ śikṣayet //:(STT 1,133,238)
vajrāveśe samutpanne vajrabimbamayaṃ jalam /(STT 1,133,238)
bhāvayet kṣipraṃ siddhas tu jalasyopari caṅkramet //(STT 1,133,238)
tathaivāveśam utpādya yad rūpaṃ svayam ātmānaḥ /(STT 1,133,238)
bhāvayan bhavate tat tu buddharūpam api svayam //(STT 1,133,238)
tathaivāviṣṭam ātmānam ākāśo 'ham iti svayam /(STT 1,133,238)
bhāvayan yāvad iccheta tāvad adṛśyatāṃ vrajet //(STT 1,133,238)
vajrāviṣṭaḥ svayaṃ bhūtvā vajro 'ham iti bhāvayan /(STT 1,133,238)
yāvad āruhate sthānaṃ tāvad ākāśago bhaved iti //(STT 1,133,238)

tatraitāni hṛdayāni bhavanti //:(STT 1,133,239)
vajrajala /(STT 1,133,239)
vajrarūpa /(STT 1,133,239)
vajram aham //(STT 1,133,239)

tato vajravidyādharasiddhiniṣpattimudrājñānaṃ śikṣayet /:(STT 1,136,240)
candrabimbaṃ samālikhya nabhaṃ mūrdhaṃ samāruhet /(STT 1,136,240)
pāṇau prabhāvayan vajraṃ vajravidyādharo bhavet //(STT 1,136,240)
candrabimbaṃ samāruhya vajraratnaṃ prabhāvayet /(STT 1,136,240)
yāvad icchati śuddhātmā tāvad utpatati kṣaṇāt //(STT 1,136,240)

candrabimbāni rūḍhas tu vajrapadmaṃ kare sthitam /(STT 1,136,241)
bhāvayan vajranetraṃ tu dadyād vidyādhṛtāṃ padam //(STT 1,136,241)
candramaṇḍalamadhyasthaḥ karmavajraṃ tu bhāvayet /(STT 1,136,241)
vajraviśvadharāc chīghraṃ sarvavidyādharo bhaved iti //(STT 1,136,241)

atha hṛdayāni bhavanti //:(STT 1,136,2412)
vajradhara /(STT 1,136,2412)
ratnadhara /(STT 1,136,2412)
padmadhara /(STT 1,136,2412)
karmadhara /(STT 1,136,2412)

tataḥ sarvatathāgatottamasiddhiniṣpattimudrājñānaṃ śikṣayet //:(STT 1,137,242)
sarvavajrasamādhiṃ tu saṃcintyākāśadhātuṣu /(STT 1,137,242)
yāvad icchati vajrātmā tāvad utpatati kṣaṇāt //(STT 1,137,242)
sarvaśuddhasamādhiṃ tu bhāvayann uttamāṃs tathā /(STT 1,137,242)
pañcābhijñān avāpnoti śīghraṃ ? jñānaprasādhakaḥ //(STT 1,137140,242)

vajrasattvamayaṃ sarvam ākāśam iti saṃsmaran /(STT 1,138,243)
dṛḍhānusmṛtimān śīghraṃ bhaved vajradharaḥ svayam //(STT 1,138,243)
buddhabimbamayaṃ sarvam adhimucya khadhātuṣu /(STT 1,138,243)
sarvabuddhasamādhiṃ tu buddhatvāya bhaviṣyatīti //(STT 1,138,243)

athātra hṛdayāni bhavanti //:(STT 1,138,244)
vajravajra /(STT 1,138,244)
śuddhaśuddha /(STT 1,138,244)
sattvasattva /(STT 1,138,244)
buddhabuddha /(STT 1,138,244)
sarvasiddhijñānaniṣpattayaḥ //(STT 1,138,244)

atha rahasyadhāraṇakṣamo bhavati //.(STT 1,139,245)
tasya prathamaṃ tāvac chapathahṛdyaṃ brūyāt //:(STT 1,139,245)
oṃ vajrasattvaḥ svayaṃ te 'dya hṛaye samavasthitaḥ /(STT 1,140,245)
nirbhidya tat kṣaṇaṃ yāyād, yadi brūyād idaṃ nayam  //(STT 1,140,245)

tata evaṃ vaden na tvayedaṃ śapathāhṛdayam atikramitavyaṃ, mā te viṣamāparihāreṇākālamaraṇaṃ syād anenaiva kāyena narakapatanam //(STT 1,140,246)

tato rahasyamudrājñānaṃ śikṣayet /:(STT 1,140,247)
vajrāveśaṃ samutpādya tālaṃ dadyāt samāhitaḥ /(STT 1,140,247)
vajrāñjalitalaiḥ sūkṣmaṃ parvato 'pi vaśaṃ nyaset //(STT 1,140,247)
vajratālamudrā //(STT 1,140,247)
vajrāveśavidhiṃ yojya vajrabandhatalair hanet /(STT 1,140141,247)
sūkṣmatālaprayogeṇa parvato 'pi samāviśet //(STT 1,141,247)
tathaivāveśavidhinā vajrabandhaprasārite /(STT 1,141,247)
agrāṅgulisamāsphoṭād dhanet kulaśataṃ kṣaṇāt //(STT 1,141,247)
sūkṣmāveśavidher yogāt sarvāṅgulisamāhitam /(STT 1,141,247)
vajrabandhavinirmuktaṃ sarvaduḥkhaharaṃ param iti //(STT 1,141,247)

athāsāṃ guhyasādhanaṃ bhavati //:(STT 1,141,248)
bhagena praviśet kāyaṃ striyāyāḥ puruṣasya vā /(STT 1,141,248)
praviṣṭvā manasā sarvaṃ tasya kāyaṃ samaṃ sphared iti /(STT 1,141,248)

tatraitāni tālahṛdayāni bhavanti //:(STT 1,141,249)
vajravaśa /(STT 1,141,249)
vajraviśa /(STT 1,141,249)
vajrahana /(STT 1,141,249)
vajrahara //(STT 1,141,249)

tato hṛdayaṃ dattvā svakuladevatācaturmudrājñānaṃ śikṣayet /:(STT 1,143,250)
anena vidhinā vaktavyaṃ :(STT 1,143,250)
na kasya cit tvayānyasyaiśāṃ mudrāṇām akovidasyaikasya ekatarāpi mudrā darśayitavyā /.(STT 1,143,250)
tat kasya hetos (STT 1,143,250)
tathā hi te sattvā adṛṣṭamahāmaṇḍalāḥ santo mudrābandhaṃ prayokṣayanti, tadā teṣāṃ na tathā siddhir bhaviṣyati /.(STT 1,143,250)
tatas te vicikitsā prāptā viṣamāparihāreṇa śīghram eva kālaṃ kṛtvāvīcau mahānarake pateyuḥ. (STT 1,143,250)
tava cāpāyagamanaṃ syād iti //(STT 1,143,250)

atha sarvatathāgatasattvasādhanamahāmudrājñānaṃ bhavati /:(STT 1,144,251)
cittajñānāt samārabhya vajrasūryaṃ tu sādhayet /(STT 1,144,251)
buddhabimbaṃ tu mātmānaṃ vajradhātuṃ pravartayet //(STT 1,144,251)
anayā siddhamātras tu jñānam āyur balaṃ vayaḥ /(STT 1,144,251)
prāpnoti sarvagāmitvaṃ buddhatvam api na durlabham iti //(STT 1,144,251)
sarvatathāgatābhisaṃbodhimudrā //(STT 1,144,251)

atha vajrasattvasādhanamahāmudrābandho bhavati //:(STT 1,145,252)
sagarvaṃ vajram ullālya vajragarvāṃ samudvahan /(STT 1,145,252)
kāyavākcittavajrais tu vajrasattvaḥ svayaṃ bhavet //(STT 1,145,252)
anayā sarvagāmī tu sarvakāmapatiḥ sukhī /(STT 1,145,252)
ṛddhyāyurbalarūpāgryo vajrasattvasamo bhaved iti //(STT 1,145,252)

kāyavākcittavajrais tu yathālekhyānusārataḥ /(STT 1,145,253)
cihnamudrāsamopetān mahāsattvāṃs tu sādhayet //(STT 1,145,253)
athātra sarvakalpānāṃ sādhanaṃ siddhir eva ca /(STT 1,145,253)
siddhānāṃ ca mahat karma pravakṣyāmy anupūrvaśaḥ //(STT 1,145,253)
pratyahaṃ prāg yathākālaṃ svādhiṣṭhānādikaṃ tathā /(STT 1,145,253)
kṛtvā tu sādhayet sarvaṃ tataḥ paścād yathāsukham iti //(STT 1,145,253)
tatrāyaṃ mahāmudrāsādhanavidhivastaro bhavati //:(STT 1,147,254)
vajrāveśaṃ samutpādya mahāmudrāṃ yathāvidhi /(STT 1,147,254)
baddhvā tu puratas taṃ tu mahāsattvaṃ prabhāvayet //(STT 1,147,254)
taṃ dṛṣṭvā jñānasattvaṃ tu svaśarīre prabhāvayet /(STT 1,147,254)
ākṛṣya praveśya baddhvā vaśīkṛtvā ca sādhayet //(STT 1,147,254)

tatraiṣāṃ hṛdayāni bhavanti //:(STT 1,147,255)
vajrasattva āḥ /:(STT 1,147,255)
vajrāveśahṛdayam //,(STT 1,147,255)
vajrasattva dṛśya /:(STT 1,147,255)
mahāsattvānusmṛtihṛdayam //,(STT 1,147,255)
jaḥ hūṃ vaṃ hoḥ /:(STT 1,147,255)
mahāsattvākarṣaṇapraveśanabandhanavaśīkaraṇahṛdayam //.(STT 1,147,255)

samayas tvam iti prokote pṛṣṭhataś candram āviśet /(STT 1,147,256)
tatrātmā bhāvayet sattvaṃ samayas tvam ahaṃ bruvan //(STT 1,147,256)
yasya sattvasya yā mudrā tām ātmānaṃ tu bhāvayet /(STT 1,147,256)
sādhayed vajrajāpena sarvamudrāprasādhanam //(STT 1,147,256)
jaḥ hūṃ vaṃ hoḥ burvan kāye sarvabuddhān praveśayet /(STT 1,147,256)
manasā sādhuyogena sādhanaṃ tv aparaṃ mahad iti //(STT 1,147,256)

athāsāṃ karma pravakṣyāmi vajrakarma niruttaram /(STT 1,149,2562)
buddhānusmṛtisaṃsiddhaḥ śīghraṃ buddhatvam āpnuyāt //(STT 1,149,2562)

sattvavajryā tu saṃsiddhaḥ sarvamudrādhipo bhavet /(STT 1,149,257)
ratnavajryāṃ tu mudrāyāṃ sarvaratnādhipaḥ sa tu //(STT 1,149,257)
siddhas tu dharmavajryā vai buddhadharmadharo bhavet /(STT 1,149,257)
karmavajriṇivajryāṃ tu ? mudrāyāṃ vajrakarmakaro bhavet //(STT 1,149,257)

siddhyate vajrasattvas tu baddhayā sattvamudrayā /(STT 1,149,258)
ākarṣayed vajradharān vajrākarṣaprayogataḥ //(STT 1,149,258)
vajrarāgamahāmudrā sarvabuddhāṃs tu rāgayet /(STT 1,150,258)
toṣayet sarvabuddhānāṃ vajrasādhuprayogataḥ //(STT 1,150,258)
dadyād buddhābhiṣekāṇi ratnamurāvidhis tathā /(STT 1,150,258)
vajratejā bhavec chīghraṃ vajratejaprayogataḥ //(STT 1,150,258)
vajraketudharaṃ sevya bhaved āśāprapūrakaḥ /(STT 1,150,258)
vajrahāsavidhiṃ yojya sarvabuddhaiḥ samaṃ haset //(STT 1,150,258)

vajradharmadharo bhūyād vajradharmaprayogataḥ /(STT 1,150,259)
prajñāgryaḥ sarvabuddhānāṃ vajratīkṣṇaprayogataḥ //(STT 1,150,259)
vajracakradharaṃ sevya dharmacakraṃ sa vartayet /(STT 1,150,259)
buddhavāksiddhim āpnoti vajrabhāṣaprayogataḥ //(STT 1,150,259)
vajrakarma bhavec chīghraṃ vajrakarmāgryasādhanāt /(STT 1,150,259)
nibadhya vajrakavacaṃ vajrakāyatvam āpnuyāt //(STT 1,150,259)
vajrayakṣaṃ tu vai sādhya vajrayakṣasamo bhavet /(STT 1,150,259)
sarvamudrāprasiddhas tu vajramuṣṭinibandhanāt //(STT 1,150,259)

vajralāsyāṃ tu vai sādhya mahāvajraratiṃ labhet /(STT 1,151,260)
vajramālāṃ nibaddhas tu sarvabuddhābhiṣekadaḥ //(STT 1,151,260)
yojayed vajragītāṃ tu vajragītāprayogataḥ /(STT 1,151,260)
vajranṛtyaṃ tu saṃyojya sarvabuddhaiḥ sa pūjyate //(STT 1,152,260)

prahlādayej jagat sarvaṃ vajradhūpaprayogataḥ /(STT 1,152,261)
vajrapuṣpāṃ tu saṃyojya vaśīkuryāj jagat sa tu (STT 1,152,261)
vajrālokamahāmudrā cakṣur dadyāt prapūjayan /(STT 1,152,261)
sarvaduḥkhaharo bhūyād vajragandhaprayogataḥ //(STT 1,152,261)

vajrāṅkuśasamākarṣāt sarvākarṣakaraḥ paraḥ /(STT 1,152,262)
sarvapraveśako bhūyād vajrapāśaprayogataḥ //(STT 1,152,262)
vajrasphoṭaṃ tu saṃyojya sarvabandhakṣamo bhavet /(STT 1,152,262)
vajrāveśavidhiṃ yojya sarvāveśaprasādhaka iti //(STT 1,152,262)

atha sarvatathāgatavajrasamayamudrājñānaṃ bhavati //:(STT 1,154,263)
añjaliṃ tu dṛḍhaṃ baddhvā sarvāṅgulinibandhitam /(STT 1,154,263)
vajrāñjaliḥ samākhyātā vajrabandhaḥ subandhitam //(STT 1,154,263)
sarvasamayamudrās tu vajrabandhasamudbhavāḥ /(STT 1,154,263)
teṣāṃ bandhaṃ pravakṣyāmi vajrabandham anuttaram //(STT 1,154,263)

sattvavajrāṃ dṛḍhīkṛtya madhyamotthasamāṃkurām /(STT 1,154,264)
madhyamāntarasaṃkocād dvitīyā buddhavarṇitā //(STT 1,154,264)
madhyamāṅguṣṭharatnā tu padmasaṃkocamadhyamā /(STT 1,154,264)
pañcamī buddhamudrā tu tathaivāgrasukuñcitā //(STT 1,154,264)

athātaḥ saṃpravakṣyāmi tathāgatakulasya hi /(STT 1,156,265)
samayagrāhikāmudrābandhaṃ siddhiṃ ca karma ca //(STT 1,156,265)
pāṇidvayamaye candre madhyamāṅgulivarjite /(STT 1,156,265)
antyāṅgulimukhāsaṅgād vajraṃ vai sattvavajrayā //(STT 1,156,265)

agrāṅkuśyagrasaṃyogāt sādhukārapradāyikā /(STT 1,156,266)
vajrasattvacatuḥkasya siddhimudrāgaṇo hy ayam //(STT 1,156,266)
ratnavajrā samāṅguṣṭhatarjanīmukhasaṃdhanāt /(STT 1,156,266)
sā eva madhyamānāmakaniṣṭhāsuprasāritā //(STT 1,156,266)

patākā tu samānāmakaniṣṭhabhyāṃ samanvitā /(STT 1,156,267)
hastasthānasthitā caiva sā eva parivartitā //(STT 1,156,267)
prasāritasamāṅguṣṭhasthitā kuñcitatarjanī /(STT 1,156,267)
sā eva vajrakośā tu madhyamāmukhasaṃdhitā //(STT 1,156157,267)

sā eva tu samānāmakaniṣṭhā cakrasaṃjñitā /(STT 1,157,268)
nirmuktāṅguṣṭhabandhā tu parisāritamukhe sthitā //(STT 1,157,268)
kaniṣṭhāṅguṣṭhamukhayoḥ samājāt karmavajritā /(STT 1,157,268)
sā eva tu samāgryā vai hṛdi ṣṭhya suprasāritā //(STT 1,157,268)

kuñcitāgryāgradaṃṣṭrā tu kaniṣṭhā saṃdhimokṣitā /(STT 1,157,269)
kaniṣṭhāntarato 'ṅṣṭhau pīḍayet kuñcitāgryayā //(STT 1,157,269)
hṛdaye tu samāṅguṣṭhā suprasāritamālinī /(STT 1,157,269)
aṅgulyagramukhodvāntā nṛtyato mūrdhni saṃpuṭā //(STT 1,157,269)

vajrabandhatv adhodānā svāñjaliś cordhadāyikā /(STT 1,157,270)
samāṅguṣṭhanipīḍābhasuprasāritalepanā //(STT 1,157,270)
ekatarjanisaṃkocā dvyaṅguṣṭhagranthibandhitā /(STT 1,157,270)
aṅguṣṭhāgryakaṭābandhā vajramuṣṭyagrasandhiteti //(STT 1,157,270)

athāsāṃ sādhanaṃ vakṣye vajrasādhanam uttamam /(STT 1,164,271)
svamudrayā hṛdisthayā sattvavajrasamādhinā //.(STT 1,164,271)

athāsāṃ karma vakṣyāmi vajrakarma niruttaram //(STT 1,164,2712)

vajradhātvādimudrāsu samājena tathāgatāḥ /(STT 1,164,272)
maṇḍalācāryaśiṣyāṇām adhiṣṭhāsyanti tatkṣaṇāt //(STT 1,164,272)
sattvavajryāṃ tu baddhāyāṃ bhaved vajradharopamaḥ /(STT 1,164,272)
vajrāṅkuśyāṃ baddhamātrāyāṃ sarvabuddhān samāhvayet //(STT 1,164,272)

rāgavajraprayogeṇa saṃbuddhān api rāgayet /(STT 1,164,273)
vajratuṣṭyā jinaiḥ sarvaiḥ sādhukāraiḥ praśasyate //(STT 1,164,273)
ratnavajryāṃ tu baddhāyāṃ buddhaiḥ so 'py abhiṣicyate /(STT 1,164,273)
vajrasūryāṃ tu baddhvā vai bhaved buddhaprabhopamaḥ //(STT 1,164,273)

vajraketudharobhūtvā sarvāśāḥ sa tu pūrayet /(STT 1,164,274)
vajrahāsaprayogeṇa sarvabuddhaiḥ samaṃ haset //(STT 1,164,274)
dharmavajrāṃ samādhāya vajradharmopamo bhavet /(STT 1,165,274)
vajrakośāṃ tu saṃgṛhya sarvakleśāṃś chinatti saḥ //(STT 1,165,274)

vajracakrāṃ dṛḍhīkṛtvā maṇḍalādhipatir bhavet /(STT 1,165,275)
vajrabhāṣāprayogeṇa vajravāksiddhir uttamā //(STT 1,165,275)
karmavajrāṃ tu saṃdhāya vajrakarmasamo bhavet /(STT 1,165,275)
vajravarmāṃ dṛḍhīkṛtvā kāyo vajramayo bhavet //(STT 1,165,275)

vajradaṃṣṭrāgramudrayā duṣṭamārān sa bhañjati /(STT 1,165,276)
vajramuṣṭiṃ dṛḍhāṃ baddhvā sarvamudrāṃ vaśaṃ nayet //(STT 1,165,276)
lāsyayā ratayo divyāḥ mālayā bhūṣaṇāni tu /(STT 1,165,276)
gītayā sphuṭavāṅ nityaṃ pūjāṃ labhati nṛtyayā //(STT 1,165,276)

dhūpayā hlādayel lokaṃ puṣpayā rūpaśobhitām /(STT 1,165,277)
dīpayālokaśuddhitvaṃ gandhayā divyagandhatām //(STT 1,165,277)
vajrāṅkuśaḥ samākarṣed vajrapāśā praveśayet /(STT 1,165,277)
vajrasphoṭā tu badhnīyād vajragaṇṭhā samāviśed iti //(STT 1,165,277)

atha dharmamudrā bhavanti //:(STT 1,170,278)
vajrajñānaṃ tu buddhānāṃ vajradhātu dṛḍhaṃ karam /(STT 1,170,278)
ataḥ paraṃ pravakṣyāmi dharmamudrā yathāvidhi //(STT 1,170,278)
samayas tvam iti prokte sarvamudrāpatir bhavet /(STT 1,170,278)
ānayasveti vai prokte buddhānāṃ karṣayed dhruvam //(STT 1,170171,278)

aho sukha iti prokte buddhān api sa rāgayet /(STT 1,171,279)
sādhu sādhv iti vai proktvā sādhukāraiḥ sa toṣayet //(STT 1,171,279)
sumahās tvam iti prokte labhed buddhābhiṣecanam / (STT 1,171,279)
rūpoddyoteti vai prokte dharmatejā bhaviṣyati //(STT 1,171,279)

arthaprāptir iti prokte sarvāśāḥ pūrayet sa tu /(STT 1,171,280)
ha ha hūṃ heti vai hasan buddhasmitam avāpnuyāt //(STT 1,171,280)
sarvakāri iti prokte (buddhaiḥ) akāryam api śodhayet /(STT 1,171,280)
duḥkhaccheda iti prokte sarvaduḥkāṃś chinatti saḥ //(STT 1,171,280)

buddhabodhir iti prokte maṇḍalādhipatir bhavet /(STT 1,171,281)
pratiśabda iti prokte buddhaiḥ saha samālapet //(STT 1,171,281)
suvaśitvam iti prokte vaśitvaṃ sarvato bhavet /(STT 1,171,281)
nirbhayas tvam iti prokte nirbhayo bhavatu kṣaṇāt //(STT 1,172,281)

śatrubhakṣa iti prokte sarvaśatrūn sa bhakṣayet /(STT 1,172,282)
sarvasiddhir iti prokte sarvasiddhir bhaviṣyati //(STT 1,172,282)
mahāratī ratiṃ ? divyaṃ rūpaśobhā tathaiva ca /(STT 1,172,282)
śrotrasaukhyā sukhaṃ dadyāt sarvapūjā supūjyatām //(STT 1,172,282)

prahlādini manaḥsaukhyaṃ phalāgāmi phalāni hi /(STT 1,172,283)
sutejāgri mahātejaḥ ? sugandhāṅgi sugandhatām //(STT 1,172,283)
āyāhi jaḥ samākarṣā āhi hūṃ hūṃ praveśikā /(STT 1,172,283)
he sphoṭa vaṃ mahābandhā ghaṇṭa aḥ aḥ pracāliteti //(STT 1,172,283)

athāsāṃ dharmamudrānāṃ sādhanaṃ vakṣyate śubham /(STT 1,172,284)
jihvāyāṃ bhāvayed vajraṃ sarvakarmāṇi kurvata iti //(STT 1,173,284)

atha karmamudrābandho bhavati //:(STT 1,185,285)
vajramuṣṭiṃ dṛḍhāṃ baddhvā dvidhīkuryāt samāhitaḥ /(STT 1,185,285)
vajramudrādvayaṃ bhūyāt tato bandhaḥ pravartyate //(STT 1,185,285)
vāmavajrāṅgulir grāhya dakṣiṇena samutthitā /(STT 1,185,285)
bodhāgrī nāma mudreyaṃ buddhabodhipradāyikā //(STT 1,185,285)

akṣobhyasya tu bhūsparśā ratne tu varadā tathā /(STT 1,185,286)
amitāyoḥ samādhyagrā amoghasyābhayapradā //(STT 1,185,286)
ataḥ paraṃ pravakṣyāmi karmamudrāḥ samāsataḥ /(STT 1,185,286)
vajrasattvādisattvānāṃ vajrakarmapravartikāḥ //(STT 1,186,286)

sagarvotkarṣaṇaṃ dvābhyām aṅkuśagrahasaṃsthitā /(STT 1,186,287)
vāṇaghaṭṭanayogāc ca sādhukārā hṛdi sthitā //(STT 1,186,287)
abhiṣeke dvivajraṃ tu hṛdi sūryapradarśanam /(STT 1,186,287)
vāmasthabāhudaṇḍā ca tathāsye parivartitā //(STT 1,186,287)

savyāpasavyavikacā hṛdvāmā khaḍgadhāraṇā /(STT 1,186,288)
alātacakrabhramitā vajradvayamukhotthitā //(STT 1,186,288)
vajranṛtyabhramonmuktakapoloṣṇīṣasaṃsthitā /(STT 1,186,288)
kavacā kaniṣṭhadaṃṣṭrā(gryā) muṣṭidvayanipīḍitā //(STT 1,186,288)

vajragarvāprayogeṇa named āśayakaṃpitaiḥ /(STT 1,186,289)
mālābandhā mukhodvāntā vajranṛtyapravartitā //(STT 1,186,289)
vajramuṣṭiprayogeṇa dadyād dhūpādayas tathā /(STT 1,186,289)
sarvabuddhaprapūjāyāḥ pūjājudrāḥ prakalpitāḥ //(STT 1,186,289)

tarjanyaṅkuśabandhena kaniṣṭhāyā mahāṅkuśī /(STT 1,186,290)
bāhugranthikaṭāgryābhyāṃ pṛṣṭhayoś ca nipīḍiteti //(STT 1,186,290)

athāsāṃ sādhanaṃ vakṣye vajrakarmakṛtā samam /(STT 1,193,291)
sarvavajramayaṃ vajraṃ hṛdaye paribhāvayed iti //(STT 1,193,291)

athāsāṃ karmamudrāṇāṃ vajrakarmāṇy anekadhā /(STT 1,193,2912)
jñānamuṣṭyāṃ tu baddhāyāṃ buddhajñānaṃ samāviśet //(STT 1,193,2912)

akṣobhyāyāṃ tu baddhāyām akṣobhyaṃ bhavate manaḥ /(STT 1,193,292)
ratnasaṃbhavamudrāyāṃ parānugrahavān bhavet //(STT 1,193,292)
saddharmacakramudrāyāṃ dharmacakraṃ pravartayet /(STT 1,193194,292)
abhyāgryā bhavet kṣipraṃ sarvasattvābhayapradaḥ //(STT 1,194,292)

vajragarvāṃ dṛḍhīkṛtya vajrasattvasukhaṃ labhet /(STT 1,194,293)
vajrāṅkuśyā samākarṣet kṛṣṇāt sarvatathāgatān //(STT 1,194,293)
rāgayed vajravāṇais tu vajrabhāryām api svayam /(STT 1,194,293)
vajratuṣṭyā jināḥ sarve sādhukārān dadanti hi //(STT 1,194,293)

mahāvajramaṇiṃ baddhvā śāstṛbhiḥ so 'bhiṣicyate /(STT 1,194,294)
vajrasūryāṃ samādhāya vajrasūryasamo bhavet //(STT 1,194,294)
vajradhvajāṃ samucchrāpya ratnavṛṣṭiṃ sa varṣayet /(STT 1,194,294)
vajrasmitāṃ samādhāya hased buddhaiḥ samaṃ laghu //(STT 1,194,294)

vajraphullāṃ samādhāya vajradharmaṃ sa paśyati /(STT 1,194,295)
vajrakośāṃ dṛḍhaṃ baddhvā sarvaduḥkhāṃś chinatti saḥ //(STT 1,194,295)
vajracakraṃ samādhāya dharmacakraṃ pravartayet /(STT 1,194,295)
sarvaṃ vai buddhavacanaṃ sidhyate vajrajāpataḥ //(STT 1,194,295)

vajranṛtyaprapūjāgryaiḥ vajrabuddhān api vaśaṃ nayet /(STT 1,194,296)
vajravarmanibaddhāṅgo vajrasāratvam āpnuyāt //(STT 1,194,296)
vajradaṃṣṭrāṃ samādhāya bhañjet vajrān api svayam / (STT 1,195,296)
vajramuṣṭyā haret sarvaṃ mudrāsiddhiṃ ca lapsyate //(STT 1,195,296)

vajralāsyā ratiṃ dadyād vajramālā surūpatām /(STT 1,195,297)
vajragītā sugītatvaṃ vajranṛtyā ca nartayet //(STT 1,195,297)
dhūpayā tu manohlādaṃ puṣpayābharaṇāni tu /(STT 1,195,297)
dīpapūjā mahādīptiṃ vajragandhā sugandhatām //(STT 1,195,297)

vajrāṅkuśyā samākarṣed vajrapāśyā praveśayet /(STT 1,195,298)
bandhayed vajranigaḍā vajraghaṇṭā tu cālayed iti //(STT 1,195,298)

atha sarvamudrāṇāṃ sāmānyo bandhavidhivistaro bhavati /:(STT 1,199,299)
tatrādita eva vajrabandhāṅgulisphoṭanaṃ kṛtvā hṛdaya, idaṃ hṛdayam uccārayet /:(STT 1,199,299)
vajrabandha traṭ //(STT 1,200,299)

tataḥ sarvamudrābandhāḥ svakāyavākcittavajreṣu vaśībhavanti //(STT 1,200,300)
tato vajrāveśasamayamudrāṃ baddhvedaṃ hṛdayam uccārayet /:(STT 1,200,300)
aḥ //(STT 1,200,300)
tataḥ samāviṣṭā mitratvenopatiṣṭhanti //.(STT 1,200,300)

tato mudrāsamayamahāsattvām anusmṛtyedaṃ hṛdayam udāharet //:(STT 1,200,301)
mahāsamayasattvo 'ham //(STT 1,200,301)
anena sarvamudrāḥ sidhyantīti, sarvamudrāsiddhividhivistaraḥ //(STT 1,200,301)

atha sāmānyaḥ sādhanavidhivistaro bhavati /:
tatrādita eva svamudrāṃ baddhvā, svamudrāsattvam ātmānaṃ bhāvayed anena hṛdayena /:(STT 1,201,302)
samayo 'haṃ //(STT 1,201,302)

tataḥ svamudrāsattvam ātmānaṃ bhāvyādhiṣṭhayed anena mantreṇa //:(STT 1,201,303)
samayasattvādhitiṣṭhasva mām //(STT 1,201,303)
tataḥ sādhayed iti sādhanavidhivistaraḥ //(STT 1,201,303)

atha siddhividhivistaro bhavati /:(STT 1,202,304)
tatrādita eva tāvad arthasiddhim icched anena hṛdayenārthasiddhi //(STT 1,202,304)
anena siddhā mudrā, mahārthotpattiṃ karoti //(STT 1,202,304)

atha vajrasiddhim icched anena hṛdayena /:(STT 1,202,305)
vajrasiddhi //(STT 1,202,305)
anena yathābhirucitavajrasiddho bhavati //(STT 1,203,305)

atha vidyādharasiddhim icched anena hṛdayena /:(STT 1,203,306)
vajravidyādhara //(STT 1,203,306)
anena yathābhirucitavidyādharasiddhiḥ /(STT 1,203,306)
athottamasiddhim icchet svamudrāhṛdayeneti /(STT 1,203,306)
siddhividhivistaraḥ //(STT 1,203,306)

atha sarvamudrāṇāṃ sāmānyaḥ svakāyavākcittavajreṣu vajrīkaraṇavidhivistaro bhavati //:(STT 1,203,307)
yadā mudrādhiṣṭhānaṃ śithilībhavati, svayaṃ vā mokutukāmo bhavati /,(STT 1,203,307)
tato 'nena hṛdayena dṛḍhīkarttavyā //:(STT 1,203,307)
oṃ vajrasattva samayam anupālaya vajrasattvatvenopatiṣṭha. (STT 1,203,307)
dṛḍho me bhava sutoṣyo me bhavānurakto me bhava supoṣyo me bhava sarvasiddhiṃ ca me prayaccha sarvakarmasu ca me cittaśreyaḥ kuru hūṃ ha ha ha ha ho bhagavan sarvatathāgatavajra mā me muñca vajrībhava mahāsamayasattva āḥ //(STT 1,204,307)

anenānantaryakāriṇo 'pi sarvatathāgatamokṣakā api, sarvatathāgatamudrāsādhakā vajrasattvadṛḍhībhāvād ihaiva janmanyāśu yathābhirucitāṃ sarvasiddhim, uttamasiddhiṃ, vajrasiddhiṃ, vajrasattvasiddhiṃ vā, yāvat tathāgatasiddhiṃ vā, prāpsyantīty āha bhagavān sarvatathāgatavajrasattvaḥ //(STT 1,204,308)

atha sarvamudrāṇāṃ sāmānyo mokṣavidhivistaro bhavati /:(STT 1,205,309)
tatrādita eva yato yataḥ samutpannā mudrā tāṃ tatra tatraiva muñced anena hṛdayena //:(STT 1,205,309)
vajra muḥ //(STT 1,205,309)

tato hṛdayotthitayā ratnavajrimudrayā svābhiṣekasthānasthitayābhiṣcyāgrāṅgulibhyāṃ mālāṃ veṣṭayan baddhvā, tathaiva kavacaṃ bandhayed anena hṛdayena //:(STT 1,205,310)
oṃ ratnavajrābhiṣiñca sarvamudrāṃ me dṛḍhīkuru varakavacena vaṃ //(STT 1,205,310)

tataḥ punaḥ kavacāntaṃ mālābandhaṃ muktvā samatālayā toṣayed anena hṛdayena //:(STT 1,205,311)
vajra tuṣya hoḥ //(STT 1,205,311)
anena vidhinā mudrā muktā baddhāś ca toṣitāḥ /(STT 1,205,311)
vajratvam upayāsyanti vajrasattvena vā punaḥ //(STT 1,205206,311)
vajrasattvaḥ sakṛj japto yathākāmaṃ sukhātmanām /(STT 1,206,311)
sidhyate jāpamātreṇa vajrapāṇivāco yathety (STT 1,206,311)
āha bhagavān samantabhadraḥ //(STT 1,206,311)

vajrasattvādisattvānāṃ sarvasādhanakarmasu /(STT 1,208,312)
jāpas tu rucito hy atra sarvakalpeṣu siddhidaḥ //(STT 1,208,312)

hṛnmudrāmantravidyānāṃ yathābhirucitair nayaiḥ /(STT 1,208,313)
kalpoktaiḥ svakṛtair vāpi sādhanaṃ tv atra sarvata iti //(STT 1,208,313)

tataḥ pūjāguhyamudrām udāharan, guhyapūjācatuṣṭayaṃ kāryam, anena vajrastutigītena gāyan //:(STT 1,208,314)
oṃ vajrasattvasaṃgrahād vajraratnānuttaram /(STT 1,208,314)
vajradharmagāyanaiś ca vajrakarmakaro bhava //(STT 1,208,314)
tato 'bhyantaramaṇḍale 'py anenaiva vajrastutigītena vajranṛtyakarapuṭena guhyadhūpādibhiḥ pūjā kāryā /.(STT 1,208,314)
tato bāhyamaṇḍale vajradhūpādibhiḥ pūjāṃ kṛtvā, tāḥ pūjāḥ svasthāneṣu sthāpayet /(STT 1,208209,314)
tataḥ sarve yathāśaktyā pūjayantv iti //(STT 1,209,314)

sarvatathāgatān vijñāpya, yathecchayā dhūpādibhiḥ pūjāṃ kārayitvā, yathā praviṣṭān yathāvibhavataḥ sarvarasāhāravihārādibhiḥ sarvopakaraṇair mahāmaṇḍalaniryātitaiḥ saṃtarpyedaṃ sarvatathāgatavajravrataṃ dadyāt //(STT 1,209,315)
idaṃ tat sarvabuddhatvaṃ vajrasattvakare sthitam /(STT 1,209,315)
tvayāpi hi sadā dhāryaṃ vajrapāṇidṛḍhavratam //(STT 1,209,315)

oṃ sarvatathāgatasiddhivajrasamaya tiṣṭha eṣa *tvāṃ dhārayāmi vajrasattva hi hi hi hi hūṃ //(STT 1,214,316)
% *tvāṃ] \emn; tv ā edH.
tataḥ sarveṣāṃ punar api na kasya cid vaktavyam iti /(STT 1,214,316)
śapathāhṛdayam ākhyeyam /(STT 1,214,316)

tato yathāpraviṣṭān saṃpreṣya sarvatathāgatān vijñāpayet /(STT 1,215,317)
sarvavajrimudrāṃ baddhvorddhvato muñced, idaṃ ca hṛdayam uccārayet /:(STT 1,215,317)
oṃ kṛto vaḥ sarvasattvārthaḥ siddhir dattā yathānugā /(STT 1,215,317)
gacchadhvaṃ buddhaviṣayaṃ punar āgamanāya tu //(STT 1,215,317)
vajrasattva muḥ //(STT 1,215,317)
evaṃ sarvamaṇḍaleṣu kartavyaṃ, samayāgryamudrāsu ca mokṣa iti //(STT 1,215,317)

sarvatathāgatamahāyānābhisamayān mahākalparājād vajradhātumahāmaṇḍalavidhivistaraḥ samāptaḥ //(STT 1,215,318)

(vajraguhyamaṇḍalavidhivistaraḥ) (STT 1,217,319)

atha bhagavān sarvatathāgatasarvavajradhāraṇīsamayasaṃbhavavajraṃ  nāma samādhiṃ samāpannaḥ. (STT 1,217,320)
samanantarasamāpanne cātha tāvad eva sarvatathāgatahṛdayebhyaḥ sa eva bhagavān vajrapāṇir vajradhararūpadhāriṇyaḥ samantajvālāgarbhā vajradhāraṇīsamayamudrādevatā bhūtvā viniḥsṛtya,(STT 1,217,320)

sarvalokadhātuṣu sarvabuddhānāṃ sarvatathāgatavajradhāraṇījñānāni niṣpādya, sarvatathāgatasamayamudrābimbāni bhūtvā, sarvatathāgatānāṃ vajradhātumahāmaṇḍalasaṃniveśayogena candramaṇḍalāny āśrityedam udānam udānayām āsa //:(STT 1,217,321)

aho hi bodhicittasya sarvasattvahitaiṣitā /(STT 1,217,322)
yad vineyaviśād vīrāḥ strīrūpaṃ api kurvate //(STT 1,217,322)

atha bhagavān sarvatathāgatajñānamudrāsamayavajradhātvadhiṣṭhānaṃ nāma samādhiṃ samāpadyemāṃ svavidyottamām abhāṣāt //:(STT 1,219,323)
oṃ vajradhātvīśvari hūṃ vajriṇi //(STT 1,219,323)

atha khalv akṣobhyas tathāgataḥ sarvatathāgatavajrasattvasamayajñānamudrāmaṇḍalādhiṣṭhānaṃ nāma samādhiṃ samāpadyemāṃ svavidyottamām abhāṣat //:(STT 1,219,324)
oṃ vajravajriṇi hūṃ //(STT 1,219,324)

atha ratnasaṃbhavas tathāgataH sarvatathāgataratnavajrasamayajñānamudrāmaṇḍalādhiṣṭhānaṃ nāma samādhiṃ samāpadyemāṃ svavidyottamām abhoṣāt //(STT 1,219,325)
oṃ ratnavajriṇi hūṃ //(STT 1,219,325)

athāmitāyus tathāgataḥ sarvatathāgatavajradharmasamayajñānamudrāmaṇḍalādhiṣṭhānaṃ nāma samādhiṃ samāpadyemāṃ svavidyottamām abhāṣat //:(STT 1,219,326)
oṃ dharmavajriṇi hūṃ //(STT 1,219,326)

athāmoghasiddhis tathāgataḥ sarvatathāgatavajrakarmasamayajñānamudrāmaṇḍalādhiṣṭhānaṃ nāma samādhiṃ samāpadyemāṃ svavidyottamām abhāṣat //(STT 1,219,327)
oṃ karmavajriṇi hūṃ //(STT 1,220,327)

atha vajrapāṇir mahābodhisattvaḥ sarvatathāgatamahādhāraṇīsamayamudrācatuṣṭayam abhāṣat //:(STT 1,220,328)

oṃ vajrasattvaguhyasamaye hūṃ //(STT 1,220,329)
oṃ guhyavajrāṅkuśi hūṃ //(STT 1,220,329)
oṃ vajraguhyārāge rāgaya hūṃ //(STT 1,220,329)
oṃ guhyavajrasādhvīśvari hūṃ //(STT 1,220,329)

samantabhadrā /(STT 1,220,330)
tathāgatāṅkuśī /(STT 1,220,330)
ratirāgā /(STT 1,220,330)
sādhumatī ca /(STT 1,220,330)
vajradhāraṇyaḥ //(STT 1,220,330)

oṃ vajraguhyaratnasamaye hūṃ //(STT 1,220,331)
oṃ vajraguhyaprabhe hūṃ //(STT 1,220,331)
oṃ vajradhvajāgraguhye hūṃ //(STT 1,220,331)
oṃ guhyahāsavajri hūṃ //(STT 1,221,331)

ratnottamā /(STT 1,221,332)
ratnolkā /(STT 1,221,332)
dhvajāgrakeyūrā /(STT 1,221,332)
hāsavatī ca /(STT 1,221,332)
ratnadhāraṇyaḥ //(STT 1,221,332)

oṃ vajradharmaguhyasamaye hūṃ //(STT 1,221,333)
oṃ vajrakośaguhye hūṃ //(STT 1,221,333)
oṃ vajraguhyamaṇḍale hūṃ //(STT 1,221,333)
oṃ vajraguhyajāpasamaye hūṃ //(STT 1,221,333)

vajrāmbujā /(STT 1,221,334)
ādhāraṇī /(STT 1,221,334)
sarvacakrā /(STT 1,221,334)
sahasrāvartā ca /(STT 1,221,334)

oṃ vajraguhyakarmasamaye hūṃ //(STT 1,221,335)
oṃ vajraguhyakavace hūṃ //(STT 1,221,335)
oṃ guhyavajradaṃṣṭrādhāriṇi hūṃ //(STT 1,221,335)
oṃ vajraguhyamuṣṭi hūṃ //(STT 1,221,335)

siddhottarā /(STT 1,221,336)
sarvarakṣā /(STT 1,221,336)
ojaḥpratyāhāriṇī /(STT 1,221,336)
dhāraṇīmudrā ca /(STT 1,221,336)
sarvadhāraṇya iti //(STT 1,221,336)

atha vajrapāṇir mahābodhisattvaḥ punar api sarvatathāgatavajraguhyasamayamudrācatuṣṭayam abhāṣat //:(STT 1,223,337)

oṃ guhyasattvavajri hūṃ //(STT 1,223,338)
oṃ guhyaratnavajri hūṃ //(STT 1,223,338)
oṃ guhyadharmavajri hūṃ //(STT 1,223,338)
oṃ guhyakarmavajri hūṃ //(STT 1,223,338)

tā eva vajrapāramitādyāḥ sarvatathāgatavajraguhyasamayadhāraṇīsaṃgrahasamayamudrāḥ //(STT 1,223,339)
vajradhātvīśvarīmahāmaṇḍale sajvālāḥ candramaṇḍalāśritāḥ sthāpyāḥ //.(STT 1,223,339)

atha punar api vajrapppaṇiḥ sarvatathāgatavajraguhyapūjāsamayamudrācatuṣṭayam abhāṣāt //:(STT 1,224,340)

oṃ vajraguhyaratipūjāsamaye sarvapūjāṃ pravartaya hūṃ //(STT 1,224,341)
oṃ vajraguhyābhiṣekapūjāsamaye sarvapūjāṃ pravartaya hūṃ //(STT 1,224,341)

oṃ vajraguhyagītapūjāsamaye sarvapūjāṃ pravartaya hūṃ //(STT 1,224,342)
oṃ vajraguhyanṛtyapūjāsamaye sarvapūjāṃ pravartaya hūṃ //(STT 1,225,342)

tā eva vajralāsyādayaḥ sajvālāḥ svacihnā mudrāś cakramaṇḍalakoṇacatuṣṭaye sthāpyāḥ //.(STT 1,225,343)

atha vajrapāṇiḥ punar apīdaṃ vajraguhyaṃ nāma mahāvajramaṇḍalam abhāṣat //:(STT 1,225,344)

athātaḥ saṃpravakṣyāmi vajramaṇḍalam uttamam /(STT 1,225,345)
vajradhātupratīkāṣaṃ vajraguhyam iti smṛtam //(STT 1,226,345)

mahāmaṇḍalayogena sarvamaṇḍalam ālikhet /(STT 1,226,346)
sarvamaṇḍalamadhyeṣu buddhamudrā samālikhet //(STT 1,226,346)

paryaṅkasusthitaṃ caityaṃ vajradhātvīśvarī smṛtā /(STT 1,226,347)
paryaṅke vajravajraṃ tu vajracitteti kīrtitā //(STT 1,226,347)

vajraratnaṃ tu paryaṅke svabhiṣeketi kīrtitā /(STT 1,226,348)
paryaṅke vajrapadmaṃ tu āyudheti prakīrtitā //(STT 1,226,348)

karmavajraṃ tu paryaṅke sarvavajreti kirtitā /(STT 1,226,349)
padmapratiṣṭhāḥ saṃlekhyāḥ prabhāmaṇḍalasaṃsthitāḥ //(STT 1,226,349)

paryaṅketu likhed vajram utthitaṃ dvyaṅkuśaṃ tathā /(STT 1,226,350)
vajraṃ vajrapariṣvaktaṃ sādhukāradvayaṃ tathā //(STT 1,226,350)

ratnaṃ karojjvalaṃ kuryāt sūryamudrāṃ tathaiva ca /(STT 1,226,351)
dhvajāgraṃ caiva sajvālaṃ dantapaṅktir dvivajrage //(STT 1,226,351)

vajramadhye likhet padmaṃ khaḍgaṃ sajvālam eva ca /(STT 1,226,352)
vajrāraṃ vajracakraṃ tu jihvāṃ raśmikarojjvalām //(STT 1,226,352)

vajraṃ tu sarvato vaktraṃ kavacaṃ vajrasaṃyutam /(STT 1,226,353)
vajradaṃṣṭre tathā likhye muṣṭimudrā karadvaye //(STT 1,226,353)

sattvavajrādayo lekhyā yathāvad dhātumaṇḍale /(STT 1,227,354)
cihnamudrāḥ samālekhyā vajralāsyādimaṇḍale //(STT 1,227,354)

bāhyataś ca yathānyāyaṃ svacihnaṃ tu samālikhet /(STT 1,227,355)
maitreyādisvacihnāni yathābhirucitaṃ likhed iti //(STT 1,227,355)

athātra vajraguhyamaṇḍale praveśādividhivistaro bhavati //:(STT 1,229,356)
tatra prathamaṃ tāvad vajrācāryaḥ svayaṃ sattvavajrimudrāṃ baddhvā praviśet. praviśya, skṛt pradakṣiṇīkṛtya, tāṃ mudrāṃ bhagavate vajrapāṇaye niryātya, (STT 1,229230,356)

svahṛdaye yathāvan muktvā, caturṣu dvāreṣu vajrāṅkuśakarmamudrādibhir yathāvat karmāṇi kṛtvā niṣkramed. (STT 1,230,357)
abhiniṣkramya śiṣyān praveśayet vajradhātumahāmaṇḍalayogeneti //(STT 1,230,357)

tataḥ praveṣya muṣṭyācchādya siddhiguhyavajracihnaṃ dattvā, vajraguhyamudrājñānaṃ ṣikṣayet /:(STT 1,230,358)

tatra prathamaṃ tāvad vajraguhyakāyamudrājñānaṃ śikṣayet //(STT 1,231,359)

candramaṇḍalamadhye tu hastapādāñjalir mukham /(STT 1,231,360)
vijṛmbhan bhāvayed vajraṃ vajriṇīm api rāgayet //(STT 1,231,360)

aṅkuśaṃ bāhusaṃkocaṃ śiro vajraṃ tu bhāvayet /(STT 1,232,361)
śabdāpayaṃs tu hastena ānayed aṅkuśīm api //(STT 1,232,361)

vāṇapraks.epayogena jijṛmbhan prahared dhṛdi /(STT 1,232,362)
rāgayen mārayogena rativajrām api svayam //(STT 1,232,362)

bāhubandhena bandhnīyād dhṛdayaṃ svayam ātmanaḥ /(STT 1,232,363)
vajravarmaprayogeṇa rakṣed buddham api svayogam iti //(STT 1,232,363)

tatraiṣāṃ hṛdayāni bhavanti //:(STT 1,232,364)
vajrarāgaya hoḥ //(STT 1,232,364)
vajrāṅkuśa jaḥ //(STT 1,232,364)
māraya māraya phaṭ //(STT 1,232,364)
bandha rakṣa haṃ //(STT 1,232,364)

tato vajraguhyadṛṣṭimudrājñānaṃ śikṣayet //:(STT 1,233,365)

vajradṛṣṭis tu saṃrāgapraharṣotphullalocanā /(STT 1,233,366)
tayā nirīkṣitā strī tu vaśyā bhavati śāśvatī //(STT 1,233,366)

pradrutapracalacakṣuḥpakṣmākarṣaṇalocanā /(STT 1,233,367)
dīptadṛṣṭir iti proktā sarvam ākarṣayej jagat //(STT 1,233,367)

pradhvastabhuṛkuṭībhaṅgakrodhasaṃkucitekṣaṇām /(STT 1,233,368)
krodhadṛṣṭiṃ samādhāya trailokyam api nāśayet //(STT 1,233,368)

merumandarapāṣāṇadṛḍhānimiṣalocanā /(STT 1,233,369)
maitrīdṛṣṭir iti khyātā jvaragrahaviṣāpaheti //(STT 1,233,369)

athāṣāṃ hṛdayāni bhavanti //:(STT 1,233,370)
vajradṛṣṭi maṭ /(STT 1,233,370)
dīpatadṛṣṭyaṅkuśi jaḥ //(STT 1,233,370)
krodhadṛṣṭi hīḥ //(STT 1,233,370)
dṛḍhadṛṣṭi traṭ //(STT 1,233,370)

tato vajraguhyavāṅmudrājñānaṃ śikṣayet //:(STT 1,234,371)

hoḥ hoḥ hoḥ ho iti prokte vāgvivarjitayā kṣaṇāt /(STT 1,234,372)
rāgayet sarvasattvān so vajravācaparisphuṭam //(STT 1,234,372)

jjaḥ jjaḥ jjaḥ jja iti prokte krodhavācāparisphuṭam /(STT 1,234,373)
ākarṣayej jagat sarvam api vajradharopamam //(STT 1,234,373)

hūṃ hūṃ hūṃ hūṃ samādhāya śabdavācāparisphuṭam /(STT 1,234,374)
mārayet sarvasattvān so merumandarasaṃnibhān //(STT 1,234,374)

haṃ haṃ haṃ ham iti prokte sūkṣmavācāparisphuṭam /(STT 1,234235,375)
rakṣet sarvam idam lokam api vajrātmakaṃ jinam iti //(STT 1,235,375)

tatraitāni hṛdayāni bhavanti //:(STT 1,235,376)
vajra hoḥ //(STT 1,235,376)
vajra jjaḥ //(STT 1,235,376)
vajra hūṃ //(STT 1,235,376)
vajra haṃ //(STT 1,235,376)

tato vajraguhyacittamudrājñānaṃ śikṣayet //:(STT 1,236,377)

sarvākāravaropetaṃ bhāvayan svayam ātmānaṃ sarvabuddhān vaśaṃ nayet //(STT 1,236,378)

sarvākāravaropetaṃ bhāvayan svayam ātmanā /(STT 1,236,379)
vajragarbhaṃ svam ātmānam ākarṣayed ed. ākaṣayed vajrapāṇinam //(STT 1,236,379)

sarvākāravaropetaṃ bhāvayan svayam ātmanā /(STT 1,236,380)
vajranetraṃ svam ātmānaṃ sarvadharmān sa mārayet //(STT 1,236,380)

sarvākāravaropetaṃ bhāvayan svayam ātmanā /(STT 1,236,381)
vajraviśvaṃ svam ātmānaṃ sarvavajraṃ sa rakṣatīti //(STT 1,236,381)

tatraitāni hṛdayāni bhavanti //:(STT 1,236,382)
vajrapāṇi vaśam ānaya sarvabuddhān hoḥ //(STT 1,236,382)
vajragarbha vajrapāṇiṃ śīghram ākarṣaya hū. jjaḥ //(STT 1,236,382)
vajranetra sarvadharmān māraya hūṃ phaṭ //(STT 1,236,382)
vajraviśva rakṣa sarvavajraṃ haṃ // //(STT 1,236,382)

tato vajraguhyamudrājñānaṃ śikṣayet //:(STT 1,238,383)

sattvavajrāṃ samādhāya hṛdaye svayam ātmanaḥ /(STT 1,238,384)
vajradṛṣṭyā nirīkṣan vai sarvam āveṣayej jagat //(STT 1,238,384)

ratnavajrāṃ samādhāya hṛaye svayam ātmanaḥ /(STT 1,238,385)
dīptadṛṣṭyā nirīkṣan vai sarvam ānayate vaśam //(STT 1,238,385)

dharmavajrāṃ samādhāya hṛdaye svayam ātmanaḥ /(STT 1,238,386)
krodhadṛṣṭyā nirīkṣan vai jagat sarvaṃ sa mārayet //(STT 1,238,386)

karmavajrāṃ samādhāya hṛdaye svayam ātmanaḥ /(STT 1,238,387)
maitrīdṛṣṭyā nirīkṣan vai rakṣet sarvam idaṃ jagad iti //(STT 1,238,387)

athāsāṃ vajraguhyajñānamudrāṇāṃ hṛdayāni bhavanti //:(STT 1,238,388)
vajraguhyasamaya aḥ //(STT 1,238,388)
vajraguhya samaya hoḥ //(STT 1,238,388)
vajraguhyasamaya hūṃ //(STT 1,238,388)
vajraguhyasamaya haṃ //(STT 1,238,388)

tato vajraguhyamahāmudrābandhaṃ śikṣayet /:(STT 1,239,389)

vajrāñjalisamudbhūtā mahāguhyāḥ prakīrtitāḥ /(STT 1,239,390)
mahāmudrāḥ samāsena tāsāṃ bandhaḥ pravakṣyate //(STT 1,239,390)

aṅguṣṭhadvayaparyaṅkā kuñcitāgrāgravigrahā /(STT 1,239,391)
samamadhyottamāṅgā ca vajradhātvīśvarī smṛtā //(STT 1,239,391)

sā eva madhyavajrā tu maṇīkṛtā /(STT 1,239,392)
madhyānāmāntyapadmā ca prasāritakarāṅgulī //(STT 1,239,392)

agryā vajrā dvivajrāgrī sāṅguṣṭhadvayagrāhitā /(STT 1,240,393)
sādhukārāgryaratnā ca sā ratnāgrā karojjivalā //(STT 1,240,393)

samānāmāntya ca sā eva parivartitā //(STT 1,240,394)
suprasāritasarvāgrā samāṅguṣṭhāntarasthitā //(STT 1,240,394)

prasāritāṅgulīmaṇḍā sā eva tu mukhoddhṛtā /(STT 1,240,395)
aṅguṣṭhavajrasaṃchannā samāgryābhyantarasthitā //(STT 1,240,395)

dvyaṅguṣṭhavikacā sā tu tato 'bhyanataravajriṇī /(STT 1,240,396)
vajraguhyāḥ punaś caitā vajrabandhasamudbhavāḥ //(STT 1,240,396)

dharmaguhyāḥ punaś cihnaiḥ saṃpuṭāntarabhāvitaiḥ /(STT 1,240,397)
karmaguhyāntarasthais tu cihnaiḥ karmapradarśanam //(STT 1,240,397)

ataḥ paraṃ pravakṣyāmi dharmamudrāḥ samāsataḥ /(STT 1,240,398)
āḥ jjaḥ hoḥ saḥ oṃ āṃ traṃ haḥ hrīḥ dhaṃ maṃ raṃ kaṃ haṃ hūṃ vaṃ //(STT 1,240,398)

guhyamudrā dvidhīkṛtya karmamudrās tu kalpayet /(STT 1,240,399)
yāvatyaḥ samayāgryo vai dvidhīkṛtya tathaiva ca //(STT 1,240,399)

(STT 1,244,400)

athāsāṃ sādhanaṃ vakṣye samayas tvam iti bruvan /(STT 1,244,401)
svayaṃ baddhvā tu sidhyante kāmarāgasukhātmanaḥ //(STT 1,244,401)

āsāṃ tv adhikam ekaṃ tu sarvakālaṃ na bandhayet /(STT 1,244,402)
guhye vārthamahatkārye prayuñjīta vicakṣaṇaḥ //(STT 1,244,402)

yat sarvātmasthitā hy etā dṛḍhabhāryāḥ svayaṃbhuvām /(STT 1,244,403)
sādhakeṣu dṛḍhaṃ raktā mā tyajeyuḥ patiṃ nijam iti //(STT 1,244,403)

athāsāṃ sarvamudrāṇāṃ bandhādīni karmāṇi bhavanti //(STT 1,245246,404)

vajrāveṣaṃ samutpādya ātmanaś ca parasya vā /(STT 1,246,405)
bandhed vā bandhayed vāpi anena hṛdayena tu //:(STT 1,246,405)

vajra hūṃ bandha //(STT 1,246,406)

atha mokṣyo bhavati //:(STT 1,246,407)

yato yataḥ samutpannāḥ sarvamudrāḥ samāsataḥ /(STT 1,246,408)
tatra tatra tu tāṃ muñced anena hṛdayena tu //(STT 1,246,408)

oṃ vajra muḥ //(STT 1,246,409)

atha dṛḍhīkaraṇaṃ bhavati //:(STT 1,246,410)

ratnavajrāṃ dṛḍhīkṛtya hṛdayān mūrdhni mokṣitā //(STT 1,246,411)
agrābhyāṃ kavacaṃ bandhed anena hṛdayena tu //(STT 1,246,411)

oṃ dṛḍhavajrakavaca dhṛṭ //(STT 1,246,412)

atha bandhasamayo bhavati //(STT 1,247,413)

yathā sthāneṣu vai muktā kavacena dṛḍhīkṛtā /(STT 1,247,414)
nibandhet tālayā sarvā hy anena hṛdayena tu //(STT 1,247,414)

oṃ guhyasamayatāla saḥ //(STT 1,247,415)

vajrasattvo rucijaptaḥ sarvamaṇḍalakarmasu /(STT 1,247,416)
prayoktavyo 'tra samaye sarvasiddhikaraḥ param iti //(STT 1,247,416)

sarvatathāgatamahāyānābhisamayān mahākalparājād vajraguhyavajramaṇḍalavidhivistaraḥ samāptaḥ // //(STT 1,248,417)

vajrajñānadharmamaṇḍalavidhivistaraḥ (STT 1,249,418)

atha bhagavān punar api sarvatathāgatasūkṣmavajra{atha bhagavān punar apy amogharājamahābodhisattvasamayasaṃbhavasattvādhiṣṭhānavajran nāma samādhiṃ samāpadeyaṃ}jñānamudrāsamayamaṇḍalādhiṣṭhānaṃ nāma samādhiṃ  samāpadyemaṃ svavidyottamam abhāṣat //:(STT 1,249,419)
oṃ sūkṣumavajrajñānasamaya hūṃ //(STT 1,249,419)
% -maṃ svavidyottamam] to be emended to -māṃ svavidyottamām following MS
% vowel ā of -māṃ is slightly illegible

atha khalv akṣobhyas tathāgataḥ sarvatathāgatavajrasattvasūkṣmasamayamaṇḍalādhiṣṭhānaṃ nāma samādhiṃ samāpadyemaṃ svavidyottamam abhāṣat //:(STT 1,249,420)
oṃ vajrasattvasūkṣmajñānasamaya hūṃ //(STT 1,249,420)

atha khalu ratnasaṃbhavas tathāgataḥ sarvatathāgatavajraratnasūkṣmajñānasamayamaṇḍalādhṣṭhānaṃ nāma samādhiṃ samāpadyemaṃ svavidyottamam abhāṣat //:(STT 1,249,421)
oṃ vajraratnasūkṣmajñānasamaya hūṃ //(STT 1,249,421)

atha khalv amitāyus tathāgataḥ sarvatathāgatavajradharmasūkṣmajñānasamayamaṇḍalādhiṣṭhānaṃ nāma samādhiṃ samāpadyemaṃ svavidyottamam abhāṣat //:(STT 1,249,422)
oṃ vajradharmasūkṣmajñānasamaya hūṃ //(STT 1,249,42)

atha khalv amoghasiddhis tathāgataḥ sarvatathāgatavajrakarmasūkṣmajñānasamayamaṇḍalādhiṣṭhānaṃ nāma samādhiṃ samāpadyemaṃ svavidyottamam abhāṣat //:(STT 1,249,423)
oṃ vajrakarmasūkṣmajñānasamaya hūṃ //(STT 1,249,423)

atha bhagavān vairocanaḥ sarvatathāgatasūkṣmajñānavajraṃ nāma samādhiṃ samāpannaḥ. (STT 1,252,424)
samanantarasamāpanne ca bhagavaty, atha tāvad eva, sarvatathāgatahṛdayebhyaḥ sūkṣmajñānavajraraśmayo viniścaritvā, sarvalokadhātavo 'bhavāsya, sarvasattvānāṃ sarvatathāgatasūkṣmajñānavajrasamādhisamāpattir dṛḍhīkṛtya,(STT 1,252,424)

punar apy ekadhyībhūtvā, samādhijñānavajrakāyatām adhyālambyaikaghanas tathāgatajñānaḥ saṃbhūya, bhagavato vairocanasya hṛdaye praviṣṭaḥ //.(STT 1,252,425)

atha vajrapāṇiḥ sarvatathāgatajñānahṛdayebhyaḥ praviṣṭvedaṃ sarvatathāgatasūkṣmajñānamahāsamayavajram abhāṣat //:(STT 1,252,426)
sūkṣmavajra //(STT 1,252,426)

athāsmin bhāṣitamātre sarvatathāgatahṛdayebhyo vajrapāṇir viniḥsṛtya, sarvatathāgatasūkṣmajñānavajrabimbam ātmānam adhiṣṭhāya, sarvatathāgatasūkṣmajñānavajrabimbam ātmānam adhiṣṭhāya, sarvatathāgatanāsikāgreṣu sthitvedam udānam udānayām āsa //:(STT 1,252,427)

aho hi sarvabuddhānāṃ sūkṣmavajram ahaṃ mahat /(STT 1,252,428)
yat mahattvāt sa sūkṣmo 'pi traidhātukam api sphared iti //(STT 1,253,428)

athedam uktvā bhagavān vajrapāṇir mahābodhisattvaḥ sarvatathāgatanāsikāgrebhyaḥ susūkṣmavajrajñānanimittaspharaṇatayā sarvatathāgatakāyebhyaḥ spharitvā, (STT 1,254,429)

sakaladharmadhātuspharaṇatāyogena sarvākāśadhātuṃ susūkṣmavajrajñānanimittaiḥ saṃspharya, sakalākāśadhātuvisphāritasarvatathāgatajñānavajrabimbam ātmānam adhiṣṭhāyāvasthitaḥ /.(STT 1,254,430)

atha tasminn eva kṣaṇe sarvatathāgatajñānavajramadhye vajradharmatām adhyālambya, sarvatathāgatasūkṣmajñānavajrādhiṣṭhānaṃ nāma samādhiṃ samāpadyavasthitaḥ /.(STT 1,254,431)

atha tataḥ sarvatathāgatajñānavajrāt sarvatathāgatasamādhijñānahṛdayaṃ niścacāra //:(STT 1,254,432)
vajranābhitathāgata hūṃ //(STT 1,254,432)

athāsimin viniḥsṛtamātre, bhagavān vajrapāṇiḥ punar api sūkṣmajñānapraveśayogena sarvatathāgatakāyeṣu praviṣṭvā, hṛdaye vajrabimbāni bhūtvāvasthitaḥ /.(STT 1,256,433)

atha tebhyaḥ sarvatathāgatasattvavajrebhya idaṃ mahājñānahṛdayacatuṣṭayaṃ niścacāra //:(STT 1,256,434)
vajrātmaka //(STT 1,256,434)
hṛdvajrāṅkuśa //(STT 1,256,434)
tiṣṭha rāgavajra praviśa hṛdayam //(STT 1,256,434)
aho vajratuṣṭi //(STT 1,256,434)

vajrasattvajñānamudraḥ /(STT 1,256,435)
sarvatathāgatasamājādhiṣṭhānajñānamudraḥ /(STT 1,256,435)
sarvatathāgatānurāgaṇajñānamudraḥ /(STT 1,256,435)
mahātuṣṭijñānamudraś ceti /(STT 1,256,435)
sarvatathāgatamahāsamādhayaḥ //(STT 1,256,435)

atha vajrapāṇiḥ sarvatathāgatahṛdayaḥ punar api sūkṣmajñānapraveśayogena svahṛdayaṃ praviṣṭvā, hṛdaye vajrabimbam ātmānam adhiṣṭhāyāvasthitaḥ //(STT 1,257,436)

atha tato vajravigrahād idaṃ hṛdayacatuṣṭayaṃ niścacāra //:
vajraratnātmaka //(STT 1,257,437)
hṛdayavajrasūrya //(STT 1,257,437)
tiṣṭha vajradhvajāgra vaṃ //(STT 1,257,437)
hṛdayavajrahāsa //(STT 1,257,437)

sarvatathāgatavajrābhiṣekajñānamudraḥ /(STT 1,257,438)
mahāprabhāmaṇḍalavyūhajñānamudraḥ /(STT 1,257,438)
sarvatathāgatāśāparipūrṇajñānamudraḥ /(STT 1,257,438)
sarvatathāgatamahāhāsajñānamudra iti /(STT 1,257,438)
sarvatathāgataratnasamādhayaḥ //(STT 1,257,438)

atha vajrapāṇiḥ punar api sūkṣmavajrajñānapraveśayogena svahṛdayaṃ vajrahṛdayaṃ praviṣṭvā, vajrabimbam ātmānam adhiṣṭhāyāvasthitaḥ //.(STT 1,258,439)

atha tato vajrabimbād idaṃ hṛdayacatuṣṭayaṃ niścacāra //:(STT 1,258,440)
vajrapadmātmaka //(STT 1,258,440)
hṛdvajrakośa //(STT 1,258,440)
tiṣṭha vajracakra hṛḍayaṃ praviśa //(STT 1,258,440)
vajrajihvāgrahṛdaya //(STT 1,258,440)

sarvadharmasamatājñānamudraḥ /(STT 1,258,441)
sarvatathāgataprajñājñānamudraḥ /(STT 1,258,441)
mahācakrapraveśajñānamudraḥ /(STT 1,258,441)

sarvatathāgatadharmavāṅniṣprapañcajñānamudra iti //(STT 1,258,442)
sarvatathāgatadharmasamādhayaḥ //(STT 1,258,442)

atha vajrapāṇiḥ punar api, svahṛdayavajrahṛdayavajrāt, susūkṣmajñānapraveśayogena tad vajrahṛdayaṃ praviṣṭvā. (STT 1,259,443)
punar api sūkṣmavajrabimbam ātmānam adhiṣṭhāyāvasthitaḥ /.(STT 1,259,443)

atha tataḥ sūkṣmavajrabimbād idaṃ hṛdayacatuṣṭayaṃ niścacāra //:(STT 1,259,444)
sarvavajrātmaka //(STT 1,259,444)
hṛdvajrakavaca //(STT 1,259,444)
tiṣṭha vajrayakṣahṛdaya //(STT 1,259,444)
vajramuṣṭihṛdaya //(STT 1,259,444)

sarvatathāgataviśvakarmajñānamudraḥ /(STT 1,259,445)
duryodhanavīryajñānamudraḥ /(STT 1,259,445)
sarvamāramaṇḍalavidhvaṃsajñānamudraḥ /(STT 1,259,445)
sarvatathāgatabandhajñānamudra iti /(STT 1,259,445)
sarvatathāgatakarmasamādhayaḥ //(STT 1,259,445)

atha bhagavān vajrapāṇiḥ punar api susūkṣmajñānanimittaspharaṇayogena sarvatathāgatakāyebhyo niṣkramya, vajrapāṇimahābodhisattvakāyaḥ saṃbhūya, punar api vajrasattvādimahābodhisattvavigrahāṇi bhūtvā, (STT 1,260,446)

svāni svāni cihnāni hṛdayeṣu pratiṣṭhāpya, vajradhātumahāmaṇḍalasanniveśayogena candramaṇḍalāny āśritya, svahṛdayasamādhayaḥ samāpadyāvasthitā iti //(STT 1,260,447)

atha vajrapāṇir punar api sarvatathāgatasamādhijñānābhijñāniṣpādanārtham idaṃ vajrasūkṣmajñānamaṇḍalam abhāṣat //:(STT 1,260,448)

athātaḥ saṃpravakṣyāmi dharmamaṇḍalam uttamam /(STT 1,260,449)
vajradhātupratīkāśaṃ vajrasūkṣmam iti smṛtam //(STT 1,260,449)

mahāmaṇḍalayogena mahāsattvān niveṣayet /(STT 1,260,450)
vajramadhye likhed buddhaṃ buddhamaṇḍalakeṣv api //(STT 1,260,450)

mahāsattvāḥ samālekhyāḥ svamudrā hṛdayaṃ tathā /(STT 1,260,451)
samādhito niṣaṇṇās tu vajrabandhakaradvayā iti //(STT 1,260,451)

athātra vajrasūkṣmadharmamaṇḍala ākarṣaṇādividhivistaro bhavati//?(STT 1,261,452)
mahāmaṇḍalayogena praveśādividhivistaraṃ kṛtvā, jñānacihnaṃ pāṇibhyāṃ dattvā, (STT 1,261,452)

svacittaparikarmamahāmudrājñānaṃ śikṣayet //:(STT 1,262,453)

jihvāṃ tālugatāṃ kṛtvā nāsikāgraṃ tu cintayet /(STT 1,262,454)
sūkṣmavajrasukhasparśād bhavec cittaṃ samādhitam //(STT 1,262,454)

sūkṣmavajrasukhasparśanimittaṃ jāyate yadā /(STT 1,262,455)
sphārayet tan nimittaṃ tu tac cittaṃ sarvataḥ spharet //(STT 1,262,455)

yathecchāspharaṇāc cittaṃ traidhātukam api spharet /(STT 1,262,456)
punas tu saṃharet tat tu yāvan nāsāgram āgatam //(STT 1,262,456)

tataḥ prabhṛti yat kiṃ cid bhāvayet susamāhitaḥ /(STT 1,262,457)
sarvaṃ caitad dṛḍhīkuryāt samādhijñānakalpitam //(STT 1,262,457)

athaiṣāṃ hṛdayāni bhavanti //:(STT 1,262,458)
sūkṣmavajra //(STT 1,262,458)
sphara vajra //(STT 1,262,458)
saṃhara vajra //(STT 1,262,458)
vajra dṛḍha tiṣṭha //(STT 1,262,458)

maitrī yasya tu sattvasya saha bhūyān mahādṛḍhā /(STT 1,263,459)
cittaspharaṇayogena sarvasattveṣu tāṃ spharet //(STT 1,263,459)

maitrīsparaṇayogena kāruṇyaṃ yasya kasya cit /(STT 1,263,460)
sarvasattvārthayuktas tu sphared vai pratipattitaḥ //(STT 1,263,460)

prakṛtiprabhāsvarāḥ sarve hy ādiśuddhā nabhaḥsamāḥ /(STT 1,263,461)
adharmāpy atha vā dharmā....ṣpharan bhāvena tuṣyati //(STT 1,263,461)

durudurūṭasamaprakhyā buddhabodhāv abhājanāḥ /(STT 1,263,462)
teṣāṃ saṃbodhanārthāya mahopekṣāṃ tu bhāvayed iti //(STT 1,263,462)

tatraitāni hṛdayāni bhavanti //:(STT 1,264,463)
mahāmaitryā sphara //(STT 1,264,463)
mahākaruṇayā sphara //(STT 1,264,463)
sarvaśuddhapramoda sphara //(STT 1,264,463)
sarvasattvān saṃbodhaya //(STT 1,264,463)

tataḥ sarvatathāgatānusmṛtijñānaṃ śikṣayet /:(STT 1,266,464)

ākāśe vānyadeśe vā sūkṣmavajraprayogataḥ /(STT 1,266,465)
utthito vā niṣaṇṇo vā vajrabimbaṃ tu bhāvayet //(STT 1,266,465)

tataiva sarvasthāneṣu sūkṣmavajraprayogataḥ /(STT 1,266,466)
hṛdvajraṃ bodhisattvaṃ tu bhāvayet susamādhitaḥ //(STT 1,266,466)

vajrapāṇimahābimbaṃ sarvasthāneṣu bhāvayet /(STT 1,266,467)
sūkṣmavajraprayogeṇa yathāvad anupūrvaśaḥ //(STT 1,266,467)

sarvākāravaropetaṃ buddhabimbaṃ tu sarvataḥ /(STT 1,266,468)
yathāvad anupūrveṇa bhāvayet susamāhita iti //(STT 1,266,468)

tatraitāni hṛdayāni bhavanti //:(STT 1,266,469)
vajrāmukhībhava //(STT 1,266,469)
mahābodhisattvāviśa //(STT 1,266,469)
vajrapāṇi darśaya svaṃ rūpaṃ //(STT 1,266,469)
buddhānusmṛty āviśa //(STT 1,266,469)

sūkṣmavajraprayogeṇa bhāvayet svayam ātmanā /(STT 1,267,470)
candrabimbaṃ svam ātmānaṃ bodhicītasya bhāvanā //(STT 1,267,470)

candramaṇḍalamadhye tu bhāvayet svayam ātmanā /(STT 1,267,471)
vajrabimbaṃ svam ātmānaṃ sattvavajrasya bhāvanā //(STT 1,267,471)

sūkṣmavajravidhiṃ yojya bhāvayet svayam ātmanā /(STT 1,267,472)
sattvavajrahṛd ātmānaṃ vajrasattvasya bhāvanā //(STT 1,267,472)

sarvākāravaropetaṃ bhāvayet svayam ātmanā /(STT 1,267,473)
buddhabimbaṃ svam ātmānaṃ buddhabodhes tu bhāvaneti //(STT 1,267,473)

tatremāni hṛdayāni bhavanti //:(STT 1,267,474)
samantabhadrāviśa //(STT 1,267,474)
sattvavajrāviśa //(STT 1,268,474)
vajrasattvasamādhijñānāviśa //(STT 1,268,474)
tathāgato 'ham //(STT 1,268,474)

tataḥ sarvatathāgatadharmatārahasyamudrājñānaṃ śikṣayet //:(STT 1,269,475)

tthāgatasamo 'haṃ hi vajravācā sakṛd vadan /(STT 1,269,476)
dvayendriyasamāpattyā lokam ākarṣayed dhruvam //(STT 1,269,476)

mahāvajrasamo 'haṃ hi vajravācā sakṛd vadan /(STT 1,269,477)
dvayendriyasamāpattyā lokam ākarṣayed dhruvam //(STT 1,269,477)

vajradharmasamo 'haṃ hi vajravācā sakṛd vadan /(STT 1,269,478)
dvayendriyasamāpattyā sarvalokaṃ sa nāśayet //(STT 1,269,478)

viśvavajrasamo 'haṃ hi vajravācā sakṛd vadan /(STT 1,269,479)
dvayendriyasamāpattyā sarvakarma sa sādhayed iti //(STT 1,269,479)

tataḥ sarvatathāgatajñānavajrādhiṣṭhānasamādhimudrājñānaṃ śikṣayet //:(STT 1,271,480)

sūkṣmavajraprayogeṇa bhāvayed vajramadhyataḥ /(STT 1,271,481)
buddhanbimbaṃ svam ātmānaṃ buddhatvaṃ so hy avāpnuyād iti //(STT 1,271,481)

tato vajrasattvasamādhimudrājñānaṃ śikṣayet //:(STT 1,271,482)

sūkṣmavajravidhiṃ yojya hṛdi vajrādayo gaṇāḥ /(STT 1,271,483)
bhāvayan vajrasattvādyāḥ pradadanti svasiddhaya iti //(STT 1,271,483)

tataḥ sarvatathāgatakulasamādhisamayamudrājñānaṃ śikṣayet //:(STT 1,272,484)

vajrabandhasamudbhūtāḥ ṣoḍaśas tu prakīrtitāḥ /(STT 1,272,485)
samādhisamayāgryas tu tāsāṃ bandhaḥ pravakṣyate //(STT 1,272,485)

paryaṅkasthā samuttānā valitodvalitā tathā....(STT 1,272,486)
hṛdisthā ca caturthī tu vajrasattvādimaṇḍale //(STT 1,272,486)

lalāṭasthā śiraḥpṛṣṭhe skandhe hāsaprayojitā /(STT 1,273,487)
mukhadhātrī hṛdi khaḍgā hṛdvikāsā mukhasthitā //(STT 1,273,487)

mūrdhavakṣe tu vaktrasthā jyeṣṭhasthā puratas tathā /(STT 1,273,488)

ataḥ paraṃ samāsena dharmamudrās tu śikṣayed iti //(STT 1,274,489)

ṭakki /(STT 1,274,490)
gra gra /(STT 1,274,490)
maṭaḥ /(STT 1,274,490)
agra /(STT 1,274,490)
traṃ traṃ /(STT 1,274,490)
aṃ aṃ /(STT 1,274,490)
caṃ caṃ /(STT 1,274,490)
tṛṭaḥ /(STT 1,274,490)
dhṛṭaḥ /(STT 1,274,490)
bhṛṭaḥ /(STT 1,274,490)
kraśaḥ /(STT 1,274,490)
ha haḥ /(STT 1,274,490)
va va /(STT 1,274,490)
vaṃ vaṃ /(STT 1,274,490)
phaṭaḥ /(STT 1,274,490)
gra saḥ //(STT 1,274,490)

tatas tu dharmakarmāgryaḥ śikṣayet sūkṣmavajriṇām /(STT 1,276,491)
jñānamuṣṭiṃ tu samayāṃ dvidhīkṛtya prayojayed iti // //(STT 1,276,491)

sarvatathāgatamahāyānābhisamayān mahākalparājād vajrajñānadharmamaṇḍalavidhivistaraḥ parisamāptaḥ // //(STT 1,276,492)

vajrakāryakarmamaṇḍalavidhivistaraḥ(STT 1,277,493)

atha bhagavān punar api sarvatathāgatānuttarapūjāvidhivistaraspharaṇakarmasamayavajrādhiṣṭhānaṃ nāma samādhiṃ samāpadyemāṃ svavidyottamām abhāṣat //:(STT 1,277,494)
oṃ sarvatathāgatavajradhātvanuttarapūjāspharaṇasamaye hūṃ //(STT 1,277,494)

atha khalv akṣobhyas tathāgataḥ sarvatathāgatavajrasattvānuttarapūjāvidhivistaraspharaṇakarmasamayavajrādhiṣṭhānaṃ nāma samādhiṃ samāpadyemāṃ svavidyottamām abhāṣat //:(STT 1,277,495)
oṃ sarvatathāgatavajrasattvānuttarapūjāspharaṇasamaye hūṃ //(STT 1,277,495)

atha khalu ratnasaṃbhavas tathāgataḥ sarvatathāgatavajraratnānuttarapūjāvidhivistaraspharaṇakarmasamayavajrādhiṣṭhānaṃ nāma samādhiṃ samāpadyemāṃ svavidyottamām abhāṣat //:(STT 1,277,496)
oṃ sarvatathāgatavajraratnānuttarapūjāspharaṇasamaye hūṃ //(STT 1,277,496)

atha khalv amitāyus tathāgataḥ sarvatathāgatavajradharmānuttarapūjāvidhivistaraspharaṇakarmasamayavajrādhiṣṭhānaṃ nāma samādhiṃ samāpadyemāṃ svavidyottamām abhāṣat //:(STT 1,277278,497)
oṃ sarvatathāgatavajradharmānuttarapūjāspharaṇasamaye hūṃ //(STT 1,278,497)

atha khalv amoghasiddhis tathāgataḥ sarvatathāgatavajrakarmānuttarapūjāvidhivistaraspharaṇakarmasamayavajrādhiṣṭhānaṃ nāma samādhiṃ samāpadyemāṃ svavidyottamām abhāṣat //:(STT 1,278,498)
oṃ sarvatathāgatavajrakarmānuttarapūjāspharaṇasamaye hūṃ //(STT 1,278,498)

atha bhagavān vairocanaḥ punar api sarvatathāgatapūjāvidhivistarasakaladharmadhātuspharaṇakarmasamayavajraṃ nāma samādhiṃ samāpannaḥ. (STT 1,279,499)

samantasamāpanne cātha tāvad eva sarvatathāgatahṛdayebhyaḥ sa eva bhagavān vajradharaḥ sakaladharmadhātuspharaṇāḥ sarvākāśadhātusamavasaraṇāḥ sarvavividhapūjāvyuāhavidhivistarameghasamudrā devatāḥ saṃbhūya viniḥsṛtya (STT 1,279,500)

sarvalokadhātuprasarameghasamudrasarvatathāgataparṣanmaṇḍaleṣu sarvatathāgatānuttaramahābodhicittotpādana,sarvatathāgatakulārāgaṇa,samantabhadracaryāniṣpādana,mahābodhimaṇḍopasaṃkrameṇa,sarvamāradharṣaṇa, (STT 1,279,501)

sarvatathāgatasamatābhisaṃbudhyana, sarvatathāgatamahāmaṇḍalotpādana,sakalatrilokavijaya,saddharmacakrapravartanāśeṣānavaśeṣasattvadhātvarthakaraṇādīni sarvabudharddhivikurvitāni saṃdarśayantyo 'vasthitāḥ /.(STT 1,279,502)

tāś ca pūjāmeghasamudradevatāḥ svamudrāvyagrakarayugalāḥ sarvatathāgatān vidhivat saṃpūjya, vajradhātumahāmaṇḍalayogena candramaṇḍalāśritā bhūtvedam udānam udānayām āsuḥ //:(STT 1,279280,503)

aho hi buddhapūjāhaṃ sarvapūjāpravartikā /(STT 1,280,504)
yad buddhatvaṃ mahattvaṃ tu sarvabuddhā dadanti hi //(STT 1,280,504)

atha vajrapāṇiḥ punar api sarvatathāgatapūjādikarmavidhivistaraṃ vajrakāryaṃ nāma karmamaṇḍalam abhāṣat //:(STT 1,282,505)

oṃ sarvatathāgatasarvātmaniryātanapūjāspharaṇakarmavajri āḥ //(STT 1,282,506)
oṃ sarvatathāgatasarvātmaniryātanapūjāspharaṇakarmāgri jjaḥ //(STT 1,282,506)

oṃ sarvatathāgatasarvātmaniryātanānurāgaṇapūjāspharaṇakarmavāṇe hūṃ hoḥ //(STT 1,282,507)
oṃ sarvatathāgatasarvātmaniryātanasādhukārapūjāspharaṇakarmatuṣṭi aḥ //(STT 1,282,507)

sarvatathāgatasuratasukhā /(STT 1,282,508)
sarvatathāgatākarṣaṇī /(STT 1,282,508)
sarvatathāgatānuttararāgiṇī /(STT 1,282,508)
sarvatathāgatasaṃtoṣaṇī ceti /(STT 1,282,508)
sarvatathāgatamahāpūjā //(STT 1,282,508)

oṃ namaḥ sarvatathāgatakāyābhiṣekaratnebhyo vajramaṇi oṃ //(STT 1,283,509)
oṃ namaḥ sarvatathāgatasūryebhyo vajratejini jvala hrīḥ //(STT 1,283,509)

oṃ namaḥ sarvatathāgatāśāparipūraṇacintāmaṇidhvajāgrebhyo vajradhvajāgre traṃ //(STT 1,283,510)
oṃ namaḥ sarvatathāgatamahāprītiprāmodyakarebhyo vajrahāse haḥ //(STT 1,283,510)

mahādhipatinī /(STT 1,283,511)
mahoddyotā /(STT 1,283,511)
mahāratnavarṣā /(STT 1,283,511)
mahāprītiharṣā ceti /(STT 1,283,511)
sarvatathāgatābhiṣekapūjāḥ //(STT 1,283,511)

oṃ sarvatathāgatavajradharmatāsamādhibhiḥ stunomi mahādharmāgri hrīḥ //(STT 1,284,512)
oṃ sarvatathāgataprajñāpāramitānirhāraiḥ stunomi mahāghoṣānuge dhaṃ //(STT 1,284,512)

oṃ sarvatathāgatacakrākṣaraparivartādisarvasūtrāntanayaiḥ stunomi sarvamaṇḍale hūṃ //(STT 1,284,513)
oṃ sarvatathāgatasaṃdhābhāṣabuddhasaṃgītibhir gāyan stunomi vajravāce vaṃ //(STT 1,284,513)

mahājñānagītā /(STT 1,284,514)
mahāghoṣānugā /(STT 1,284,514)
sarvamaṇḍalapraveśā /(STT 1,284,514)
mantracaryā ceti /(STT 1,284,514)
sarvatathāgatadharmapūjāḥ //(STT 1,284,514)

oṃ sarvatathāgatadhūpameghaspharaṇapūjākarme kara kara //(STT 1,285,515)
oṃ sarvatathāgatapuṣpaprasaraspharaṇapūjākarme kiri kiri //(STT 1,285,515)

oṃ sarvatathāgatālokajvālāspharaṇapūjākarme bhara bhara //(STT 1,285,516)
oṃ sarvatathāgatagandhasamudraspharaṇapūjākarme kuru kuru //(STT 1,285,516)

sattvavatī /(STT 1,286,517)
mahābodhyaṅgavatī /(STT 1,286,517)
cakṣuṣmatī /(STT 1,286,517)
gandhavatī ceti /(STT 1,286,517)
sarvatathāgatakarmapūjāḥ //(STT 1,286,517)

athātra vajrakāryakarmamaṇḍalaṃ bhavaty aśeṣānavaśeṣatathāgtapūjāpravartakam iti /(STT 1,286,518)

athātaḥ saṃpravakṣyāmi karmamaṇḍalam uttamam /(STT 1,286287,519)
vajradhātupratīksaśaṃ vajrakāryam iti smṛtam //(STT 1,287,519)

mahāmaṇḍalayogena buddhabimbān niveśayet /(STT 1,287,520)
vajrasattvādiyogena samudrādevatā likhed iti //(STT 1,287,520)

atthātra vajrakāryakarmamaṇḍalapraveśādividhivistaro bhavati //:(STT 1,287,521)

tatrādita eva praveśayet vajradhātupraveśayogena /.(STT 1,287,522)
praveśyaivaṃ vadet /:(STT 1,287,522)

sarvatathāgatapūjāsamayo 'yam //(STT 1,287,523)
tat tvayā dine dina etāḥ ṣoḍaśapūjā yathāśaktitaḥ kāryā iti //(STT 1,287,523)

tato mukhabandhaṃ muktvā, karmamaṇḍalaṃ darśayitvā, viśvacihnaṃ pāṇibhyāṃ ed. pāṇibyāṃ dadyāt //.(STT 1,287,524)
tataḥ sarvatathāgatair api sa pūjyate, kaḥ punar vādo 'nyair iti //(STT 1,287,524)

tato mahābodhicittaniṣpattipūjāmudrājñānaṃ śikṣayet //:(STT 1,288,525)

bodhicittadṛḍhotpādād buddho 'ham iti cintayan /(STT 1,288,526)
ratyā tu pūjayann ātmā labhed buddhasukhāny api //(STT 1,288,526)

bodhicittadṛḍhotpādād buddho 'ham iti cintayan /(STT 1,288,527)
mālādibhiḥ prapūjābhiḥ saṃpūjyātmābhiṣicyate //(STT 1,288,527)

bodhicittadṛḍhotpādād buddho 'ham iti cintayan /(STT 1,289,528)
gītasaukhyaprapūjābhiḥ saṃpūjyātmā sa rāgayet //(STT 1,289,528)

bodhicittadṛḍhotpādād buddho 'ham iti cintayan /(STT 1,289,529)
nṛtyataḥ pūjāyann ātmā buddhair api sa pūjyata iti //(STT 1,289,529)

tatremāni hṛdayāni bhavanti //:(STT 1,289,530)
buddhātmāham /(STT 1,289,530)
buddham abhiṣiñcāmi /(STT 1,289,530)
buddhastutiṃ karomi /(STT 1,289,530)
buddhapūjāṃ karomi //(STT 1,289,530)

tataḥ sarvabuddhapūjāmudrājñānaṃ śikṣayet //:(STT 1,290,531)

kāyavākcittavajrāgryaprayogaiḥ praṇaman tathā /(STT 1,290,532)
pūjayan sarvabuddhāṃs tu vandanīyo bhaved dhruvam //(STT 1,290,532)

sarvabuddhamahāpuṇyakāyavākcittavajrajam /(STT 1,290,533)
anumodanapūjātmā buddhatvaṃ kṣipram āpnuyāt //(STT 1,290,533)

ātmananiryātanād divyakāyavākcittavajrataḥ /(STT 1,290,534)
sarvapūjābhiḥ saṃbuddhān pūjayāmīti pūjyate //(STT 1,290,534)

sarvaṃ kuśalasaṃbhāraṃ kāyavākcittavajrataḥ /(STT 1,290,535)
pariṇāmanapūjābhiḥ sarvabuddhasamo bhaved iti //(STT 1,290,535)

tatraitāni hṛdayāni bhavanti //:(STT 1,290,536)
praṇamāmi /(STT 1,290,536)
anumode /(STT 1,290,536)
buddhapūja /(STT 1,290,536)
pariṇāma //(STT 1,290,536)

tato dharmapūjāmudrājñānaṃ śikṣayet //(STT 1,291,537)

prakṛtiprabhāsvarā dharmā hy ādiśuddhāḥ svabhāvataḥ /(STT 1,291,538)
pūjitā 'nena dharmeṇa labhed ratisukhāni tu //(STT 1,291,538)

akāras tu mukhaṃ vācya sarvadharmasamuccaye /(STT 1,291,539)
anayā dharmamudrayā sarvaduḥkhāṃś chinatti saḥ //(STT 1,291,539)

sarveṣām eva dharmāṇāṃ hetur atra tathāgataḥ /(STT 1,291,540)
saddharmacakrapūjāyā pūjya dharmadharo bhavet //(STT 1,291,540)

pratiśrutkopamān uktvā sarvadharmān svabhāvataḥ /(STT 1,291292,541)
anayā dhamapūjāyā saṃpūjya svaratāṃ labhet //(STT 1,292,541)

tatraitāni hṛdayāni bhavanti //:(STT 1,292,542)
sarvaśuddha /(STT 1,292,542)
samantabhadra /(STT 1,292,542)
dharmacakra //(STT 1,292,542)
niṣprapañca //(STT 1,292,542)

tataḥ samādhipūjāmudrājñānaṃ śikṣayet //:(STT 1,293,543)

kāyavākcittavajreṣu svakīyāḥ paramāṇavaḥ /(STT 1,293,544)
bhāvayan vajrabimbāni vajrātmā tu bhavel laghu//(STT 1,293,544)

kāyavākcittavajreṣu svakīyāḥ paramāṇavaḥ /(STT 1,293294,545)
bhāvayan sarvabuddhāṃs tu dharmakāyo bhavel laghu //(STT 1,294,545)

kāyavākcittavajreṣu svakīyāḥ paramāṇavaḥ /(STT 1,294,546)
bhāvayan vajrasattvāṃs tu vajrasattvasamo bhavet //(STT 1,294,546)

kāyavākcittavajreṣu svakīyāḥ paramāṇavaḥ /(STT 1,294,547)
bhāvayan buddhabimbāni saṃbuddhatvam avāpnuyād iti //(STT 1,294,547)

tatraitāni hṛdayāni bhavanti //:(STT 1,294,548)
vajrakāya /(STT 1,294,548)
dharmakāya /(STT 1,294,548)
sattvakāya /(STT 1,294,548)
buddhakāya //(STT 1,294,548)

tato rahasyapūjāmudrājñānaṃ śikṣayet //(STT 1,294,549)

sarvakāyapariṣvaṅgasukhapūjāḥ svayaṃbhuvām /(STT 1,294,550)
nityātayan bhavec chīghraṃ vajrasattvasamo hi saḥ //(STT 1,295,550)

dṛḍhānurāgasaṃyogakacagrahasukhāni tu /(STT 1,295,551)
niryātayaṃs tu buddhānāṃ vajraratnasamo bhavet //(STT 1,295,551)

dṛḍhaprītisukhāsakticumbitāgryasukhāni tu /(STT 1,295,552)
niryātayaṃs tu buddhānāṃ vajradharmasamo bhavet //(STT 1,295,552)

dvayendriyasamāpattiyogasaukhyāni sarvataḥ /(STT 1,295,553)
niryātayaṃs tu pūjāyāṃ vajrakarmasamo bhaved iti //(STT 1,295,553)

tatraitāni guhyamudrāhṛdayāni bhavanti //:(STT 1,295,554)
rativajra //(STT 1,295,554)
rāgavajra //(STT 1,295,554)
prītivajra //(STT 1,295,554)
kāmavajra //(STT 1,295,554)

tataḥ sarvatathāgatapūjākarmamahāmudrājñānaṃ śikṣayet //:(STT 1,296,555)

hṛtpārśvapṛṣṭhatā yogāl lalāṭādes tathaiva ca /(STT 1,296,556)
mukhakarṇaśiraḥ pṛṣṭhamūrdhāṃsamukhakaṭisthiteti //(STT 1,296,556)

tataḥ sarvatathāgatapūjākarmasamayamudrājñānaṃ śikṣayet //(STT 1,297,557)

vajrabandhaṃ dṛḍhīkṛtya mahāmudrāprayogataḥ /(STT 1,297,558)
hṛdyādisthānayogena sthāpayan pūjayej jinān iti //(STT 1,297,558)

tataḥ sarvatathāgatapūjādharmamudrājñānaṃ śikṣayet //:(STT 1,298,559)
oṃ gryaḥ /(STT 1,298,559)
yyaḥ /(STT 1,298,559)
sā /(STT 1,298,559)
tri /(STT 1,298,559)
traṃ /(STT 1,298,559)
haṃ /(STT 1,298,559)
naḥ /(STT 1,298,559)
khaṃ /(STT 1,298,559)
śaṃ /(STT 1,298,559)
hūṃ /(STT 1,298,559)
hi /(STT 1,298,559)
śa /(STT 1,298,559)
ḍo /(STT 1,298,559)
śiḥ /(STT 1,298,559)
saṃ //(STT 1,298,559)

karmamdurāḥ samāsena karmamudrādvidhīkṛtā iti // //(STT 1,300,560)

sarvatathāgatamahāyānābhisamayān mahākalparājād vajrakāryakarmamaṇḍalavidhivistaraḥ samāptaḥ // //(STT 1,298,561)

caturmudrāmaṇḍala (=vajrasiddhimaṇḍala) vajrasattvamaṇḍala (STT 1,301,562)

atha bhagavān vairocanas tathāgataḥ sarvatathāgatādhiṣṭhānena sarvatathāgatakulam utpādyāsya sarvatathāgatakulamahākalpavidhivistarasya sarvasiddhisaṃgrahārtham idaṃ tathāgatamudrāhṛdayam abhāṣat //(STT 1,301,563)
oṃ sarvatathāgatamuṣṭi vaṃ //(STT 1,301,563)

atha khalv akṣobhyas tathāgataḥ sarvatathāgatādhiṣṭhānena sarvatathāgatakulam utpādyāsya sarvatathāgatakulamahākalpavidhivistarasya sarvasiddhisaṃgrahārtham imāṃ sarvatathāgatamudrāṃ abhāṣat //:(STT 1,301,564)
oṃ vajrasattvamuṣṭi aḥ //(STT 1,301,564)

atha ratnasaṃbhavas tathāgataḥ sarvatathāgatādhiṣṭhānena sarvatathāgatakulam utpādyāsya sarvatathāgatakulamahākalpavidhivistarasya sarvasiddhisaṃgrahārtham imāṃ sarvatathāgatamudrām abhāṣat //:(STT 1,301,565)
oṃ vajraratnamuṣṭi traṃ //(STT 1,301,565)

arthāmitāyus tathāgataḥ sarvatathāgatādhiṣṭhānena sarvatathāgatakulam utpādyāsya sarvatathāgatakulamahākalpavidhivistarasya sarvasiddhisaṃgrahārtham imāṃ sarvatathāgatamudrām abhāṣat //:(STT 1,3012,566)
oṃ vajradharmamuṣṭi khaṃ //(STT 1,302,566)

athāmoghasiddhis tathāgataḥ sarvatathāgatādhiṣṭhānena sarvatathāgatakulam utpādyāsya sarvatathāgatakulamahākalpavidhivistarasya sarvasiddhisaṃgrahārtham imāṃ sarvatathāgatamudrām abhāṣat //:(STT 1,301,567)
oṃ vajradharmamuṣṭi hāṃ //(STT 1,302,567)

atha vajrapāṇir mahābodhisattvaḥ svādhiṣṭhānena bhagavato vairocanasya tathāgatasya sarvatathāgatakulam utpādyāsya sarvatathāgatakulamahākalpavidhivistarasya sarvasiddhisaṃgrahāyedaṃ vajrasiddhiṃ nāma caturmudrāmaṇḍalam abhāṣat //:(STT 1,302,568)

athātaḥ saṃpravakṣyāmi mudrāmaṇḍalam uttamam /(STT 1,302,569)
vajradhātupratīkāśaṃ vajrasiddhir iti smṛtam //(STT 1,302,569)

mahāmaṇḍalayogena sūtrayeta vicakṣṇaḥ /(STT 1,302,570)
buddhabimbaṃ niveśyādau likhen mudrācatuṣṭayam //(STT 1,302,570)

candramaṇḍalamadhyeṣu vajramudrādayo likhed iti //(STT 1,303,571)

athātra vajrasiddhimudrāmaṇḍala ākarṣaṇādividhivistaraṃ kṛtvā, tathaiva praveśyaivaṃ brūyāt /:(STT 1,303,572)
na tvayā kasya cid imaṃ rahasyapaṭalam udghāṭayitavyam //(STT 1,303,572)
tat kasya hetoḥ :(STT 1,303,572)

santi sattvā durdṛṣṭayaḥ pāpakarmāṇo hīnavīryā vai kalparahitāḥ citrakarmāṇy anabhijñās, te vajradhātvādiṣu sarvatathāgatakulamaṇḍaleṣu mahatsv iti kṛtvā, hīnavīryatayā na praviśante. (STT 1,303,573)

teṣām arthāyedaṃ vajrasiddhimudrāmaṇḍalaṃ sarvatathāgatakulamaṇḍalasamayabhūtam aśeṣānavaśeṣasattvadhātuparitrāṇa, sarvahitasukhasaumanasyānubhavanārthaṃ yāvat sarvatathāgatavajrottamasiddhinimittam adhiṣṭhitam iti /.(STT 1,303,574)

tat tvayaiṣāṃ sarvatathāgatakulasamayamudrārahasyānāṃ nāpratyabhiśraddhānīyaṃ, mā te narakatiryakpretopapattiḥ syād, viṣamāparihāreṇa vākalamaraṇaṃ syād (STT 1,303,575)

ity uktvā mukhabandhaṃ muktvā maṇḍalaṃ darśayet //.(STT 1,303,576)

tataḥ sarvatathāgatamudrāsamayaṃ brūyāt //(STT 1,305,577)

yāṃ yāṃ mudrāṃ tu badhanīyād yasya yasya mahātmanaḥ /(STT 1,305,578)
japaṃs tu hṛdayārthena bhāvayet taṃ svam ātmanā //(STT 1,305,578)

anena jñānayogena siddhiṃ yānti mahātmanām /(STT 1,305,579)
sarvamudrās tu sarveṣāṃ vajrapāṇir vaco yathā //(STT 1,305,579)

tataḥ sarvamudrārahasyaṃ brūyāt //(STT 1,305,580)

vidārya svendriyaṃ gṛhṇed vajramuṣṭigraheṇa tu /(STT 1,306,581)
tena mudrāṃ spṛśed yāṃ tu sā vaśaṃ yāti tat kṣaṇāt //(STT 1,306,581)

tataḥ sarvamudrādharmātāṃ brūyāt //(STT 1,306,582)

sūkṣmavajravidhiṃ yojya jñānamudrāṃ tu bandhayet /(STT 1,306,583)
anena vidhiyogena jñānamudrāṃ vaśaṃ nayet //(STT 1,306,583)

tataḥ sarvamudrākarma brūyāt //:(STT 1,306,584)

gītanṛtyarasāhāravihārādisukhāni tu /(STT 1,306,585)
niryātayaṃs tu buddhebhyaḥ karmamudrā vaśaṃ nayed iti //(STT 1,306,585)

tataḥ sarvamaṇḍalasādhikārahasyamudrājñānaṃ śikṣayet //:(STT 1,307,586)

stabdhaliṅgaḥ svayaṃ bhūtvā nipadyet paṭake site /(STT 1,307,587)
liṅgaṃ caityaṃ adhiṣṭhāya vajradhātur ahaṃ svayam //(STT 1,307,587)

vajrabandhaṃ dṛḍhīkṛtya madhyamotthasamāṅkurā /(STT 1,307,588)
kanyasāgryā mukhotthānāt samayaḥ samayāgriṇām //(STT 1,307,588)

sūkṣmavajraprayogeṇa bhāvayet susamāhitaḥ /(STT 1,307,589)
maṇḍalaṃ sūkṣmavajraṃ tu samādhivaśitāṃ nayet //(STT 1,307,589)

vajramudrādvikaṃ baddhvā gṛhṇed vajraṃ tayor dṛḍham /(STT 1,307,590)
kaniṣṭhāgrā nibandhena vajrakāryāgramaṇḍala iti //(STT 1,307,590)

tato yathāvad vajrasattvamahāmudrābandhacatuṣṭayaṃ śikṣayitvā, yathāvad vajradhātumahāmaṇḍalavidhivisatara iti //(STT 1,308,591)

yathā vajrasiddhicaturmudrāmaṇḍalam evam akṣobhyādīni sarvamaṇḍalāni caturmudrāmaṇḍalayogena likhet //(STT 1,308,592)
svābhiḥ svābhir mudrābhiḥ sarvasiddhayo dadantīti /(STT 1,308,592)

evaṃ paṭakuḍyākāśasarvasthānābhilikhitāni sarvasiddhayo dadantīti //(STT 1,308,593)

maṇḍalakalpanāt prabhṛti keṣāṃ cit tasminn eva maṇḍalapraveśe siddhir yathābhirucitā,(STT 1,308309,594)

keṣāṃ cit tata ārabhya divasena, keṣāṃ cid divasacatuṣṭayena, keṣāṃ ciṭ ṣoḍaśāhāt, (STT 1,309,595)

keṣāṃ cit pañcānantaryakāri.ām api yathākāmaṃ sukhataḥ sarvakāryāṇi kurvatāṃ sarvānurāgasarvarasāhāravihārasukhāny anubhavatāṃ varṣeṇottamā siddhir bhagavatā nirdiṣṭeti // //(STT 1,309,596)

(STT 1,310,597)

atha bhagavān vairocanaḥ punar api sarvatathāgatottamasiddhisamayavajraṃ nāma samādhiṃ samāpadyedaṃ sarvatathāgatamahāyānābhisamayaṃ nāma sarvatathāgatahṛdayaṃ svahṛdayān niścacāra //:(STT 1,310,598)
vajrasattva //(STT 1,310,598)

atha bhagavān vajrapāṇir mahābodhisattvo 'śeṣānavaśeṣasattvadhātuparitrāṇasarvahitasukhasaumanasyānubhavanārthaṃ yāvat sarvatathāgatasarvottamasiddhaya idaṃ mahāyānābhisamayamaṇḍalam abhāṣat //:(STT 1,310,599)

athātaḥ saṃpravakṣyāmi mahāmaṇḍalam uttamam /(STT 1,310,600)
vajradhātupratīkāśaṃ vajrasattvam iti smṛtam //(STT 1,310,600)

mahāmaṇḍalayogena sūtrayed bāhyamaṇḍalam /(STT 1,310,601)
candramaṇḍalamadhye tu vajrasattvaṃ niveśayed iti //(STT 1,310,601)

tato yathāvad ākarṣaṇapraveśādiṃ kṛtvā sarvatathāgatasiddhijñānāny utpādayet //.(STT 1,311,602)

tatra prathamaṃ tāvad vaktavyam /:(STT 1,311,603)
na tvayā kasya cid adṛṣṭasamayasyaiṣāṃ rahasyānām akovidasya vaktavyam /.(STT 1,311,603)

mā te sarvāpāyopapattayo bhaveyur, viṣamāparihāreṇākālamaraṇaṃ vā syād iti //(STT 1,311,604)

tato vajrasattvottamasiddhiniṣpattijñānaṃ śiksayet //:(STT 1,312,605)

pūrṇendumaṇḍalārūḍho mahāmudrāparigrahaḥ //(STT 1,312,606)
vajrasattvaṃ svam ātmānaṃ bhāvayan sidhyate laghur iti //(STT 1,312,606)

tataḥ sarvamaṇḍalaguhyasamayajñānaṃ śikṣayet //:(STT 1,312,607)

virāgasadṛśaṃ pāpam anyan nāsti tridhātuke /(STT 1,312,608)
tasmāt kāmavirāgitvaṃ na kāryaṃ bhavatā punaḥ //(STT 1,312,608)
mahāsamaya hana phaṭ //(STT 1,312,608)

tataḥ śapathahṛdayaṃ dadyād evam /:(STT 1,312,609)
sarvatathāgatakulamaṇḍaleṣu vidhivistareṣu samayasaṃvaraṃ dātavyam //.(STT 1,312,609)

(STT 1,313,610)

tato vajrasattvamahāmudrādibandhacatuṣṭayaṃ śikṣayet /.
tathāiva siddhayaḥ /(STT 1,313,611)
evaṃ paṭādiṣu sarvapratimāsu ca manīṣitavidhānena sarvasiddhayo dadanti //.(STT 1,313,611)
evaṃ yathā vajradhātumahāmaṇḍalavidhivistara iti //(STT 1,313,611)

atha sarvatathāgatāḥ punar api samājam āgatya, bhagavate sarvatathāgatādhipataye ed. sarvatahāgatādhipataye mahābodhicittāya vajrasattvāya mahāvajrapāṇaye vajratuṣṭyānena hṛdayena sādhukāram adaduḥ //:(STT 1,313,612)

oṃ sādhu te vajrasattvāya vajraratnāya sādhu te /(STT 1,313,613)
vajradharmāya te sādhu sādhu te vajrakarmaṇe //(STT 1,313,613)

subhāṣitam idaṃ sūtraṃ vajrayānam anuttaram /(STT 1,313,614)
sarvatathāgataṃ guhyaṃ mahāyānābhisaṃgraham //(STT 1,313,614)

vajrasattvasya nāmāpi sarvasiddhikaraṃ param /(STT 1,313,615)
sādhyamānas tu śuddhyā vai sukhair buddhatvam ānuyāt //(STT 1,314,615)

vajradharmaprayogeṇa sarvakāmasukhaiḥ sukham /(STT 1,314,616)
sādhayej janmanīhaiva sukham akṣayam avyayam iti // //(STT 1,314,616)

sarvatathāgatatattvasaṃgrahāt sarvatathāgatamahāyānābhisamayo nāma mahākalparājaḥ samāptaḥ // //(STT 1,314,617)

sarvatathāgatavajrasamayo nāma mahākalparājaḥ (STT 1,315,618)
trilokavijayamahāmaṇḍalavidhivistaraḥ (STT 1,315,618)

atha bhagavantaḥ sarvatathāgatāḥ punaḥ samājam āgamya, bhagavantaṃ sarvatathāgatamahācakravartinam anena nāmāṣṭaśatenādhyeṣitavantaḥ //:(STT 1,315,619)

vajrasattva mahāvajra vajranātha susādhaka /(STT 1,315,620)
vajrābhiṣeka vajrābha vajraketu namo 'stu te //(STT 1,315,620)

hāsavajra mahādharma vajrakośa mahāvara /(STT 1,315,621)
sarvamaṇḍala rājāgrya niṣprapañca namo 'tu te //(STT 1,315,621)

vajrakarma mahārakṣa caṇḍayakṣa mahāgraha /(STT 1,315316,622)
vajramuṣṭi mahāmudra sarvamudra namo 'stu te //(STT 1,316,622)

bodhicitta mahābodhe buddha sarvatathāgata /(STT 1,316,623)
vajrajñāna mahājñāna mahāyāna namo 'stu te //(STT 1,316,623)

sarvārtha sarvatattvārtha mahāsattvārtha sarvavit /(STT 1,316,624)
sarvajña sarvakṛt sarva sarvadarśi namo 'stu te //(STT 1,316,624)

vajrātmaka suvajrāgrya vajravīrya suvajradhṛk /(STT 1,316,625)
mahāsamayatattvārtha mahāsatya namo 'stu te //(STT 1,316,625)

vajrāṅkuśa mahākāma surate sumahāprabha /(STT 1,316,626)
vajraprabha prabhoddyota buddhaprabha namo 'stu te //(STT 1,316,626)

vajrarājāgrya vajrāgrya vidyāgryāgrya narottama /(STT 1,316,627)
vajrottama mahāgryāgrya vidyottama namo 'stu te //(STT 1,316,627)

vajradhāto mahāguhya vajraguhya vajraguhya suguhyadhṛk /(STT 1,316,628)
vajrasūkṣma mahādhyāna vajrakārya namo 'stu te //(STT 1,316,628)

buddhāgrya buddhavajrāgrya buddhabodhe mahābuddha /(STT 1,316,629)
buddhajñāna mahābuddha buddhabuddha namo 'stu te //(STT 1,316,629)

buddhapūja mahāpūja sattvapūja supūjaka /(STT 1,316317,630)
mahopāya mahāsiddhe vajrasiddhi namo 'stu te //(STT 1,317,630)

tathāgatamahākāya tathāgatasarasvate /(STT 1,317,631)
tathāgatamahācitta vajravajra namo 'stu te //(STT 1,317,631)

buddhādhipa jinājñākṛd buddhamitra jināgraja /(STT 1,317,632)
mahāvairocana vibho śāstā śānta raudra namo 'stu te //(STT 1,317,632)

tathāgata mahātattva bhūtakoṭe mahānaya /(STT 1,317,633)
sarvapāramitājñāna paramārtha namo 'stu te //(STT 1,317,633)

samantabhadra caryāgrya māra mārapramardaka /(STT 1,317,634)
sarvāgrya samatājñāna sarvatraga namo 'stu te //(STT 1,317,634)

buddhahuṃkāra huṃkāra vajrahuṃkāra dāmaka /(STT 1,317,635)
viśvavajrāṅga vajrogra vajrapāṇe namo 'stu te //(STT 1,317,635)

vandyaḥ pūjyaś ca mānyaś ca satkartavyas tathāgataiḥ /(STT 1,317,636)
yasmād vajradṛḍhaṃ cittaṃ vajrasattvas tvam ucyase //(STT 1,317,636)

tvadadhīnā hi saṃbodhiḥ pitā tvaṃ sarvadarśinām /(STT 1,317,637)
saṃbhūtāḥ saṃbhaviṣyanti tvām āsādya tathāgatāḥ //(STT 1,318,637)

anena stotrarājena stunuyād vai subhaktitaḥ /(STT 1,318,638)
yo gāyan stunuyāt so 'pi bhaved vajradharopamaḥ //(STT 1,318,638)

adhyeṣayāmas tvāṃ nātha sarvabuddhaviśaṃkaram /(STT 1,318,639)
sarvasattvārthakāryārtham utpādya kulaṃ svakam iti // //(STT 1,318,639)

atha vajrapāṇiḥ sarvatathāgatādhipatiḥ sarvatathāgatādhyeṣaṇavacanam upaśrutya, tad vajraṃ svahṛdi pratiṣṭhāpya, tān sarvatathāgatān āhūyaivam āha //:(STT 1,323324,640)

bhagavantaḥ sarvatathāgatā na pratipadyāmi //(STT 1,324,641)

sarvatathāgatāḥ prāhuḥ /:(STT 1,324,642)
ko hetuḥ //(STT 1,324,642)

vajradharaḥ prāha /:(STT 1,324,643)

santi, bhagavantaḥ, maheśvarādayo duṣṭasattvā, ye yuṣmābhir api sarvatathāgatair api na neyāḥ, teṣāṃ mayā kathaṃ pratipattavyam iti //(STT 1,324,644)

atha bhagavān vairocanas tathāgataḥ sarvatathāgatādhiṣṭhānena sarvatathāgatamahopāyajñānavajraṃ nāma samādhiṃ samāpannaḥ //.(STT 1,325,645)

samanantasamāpanne cātha tāvad eva sarvatathāgatāḥ sakalākāśadhātuparamāṇurajaḥsamavasaraṇaspharaṇatayā, sumerugirimūrdhni vajramaṇiratnaśikharakūṭāgāre punar api samājaṃ āgamya, (STT 1,325,646)

sarvatathāgatasamatām adhyālambya, bhagavato vairocanasya śrīvatsahṛdaye praviṣṭāḥ //.(STT 1,325,647)

atha bhagavān vairocanas tathāgataḥ sarvatathāgatahṛdayam ātmānam adhiṣṭhāya, sarvavajrasamatayāśeṣānavaśeṣasattvadhātuparitrāṇasarvahitasukhottamasiddhihetoḥ sarvaduṣṭavinayāya ca /,(STT 1,325,648)

sarvatathāgatamahākaruṇopāyasamādhijñānam adhyālambya /(STT 1,325,649)
sarvatathāgatamahākaruṇopāyakrodhasamayavajraṃ nāma samādhiṃ samāpannaḥ //.(STT 1,325,649)

samanantarasamāpanne cātha tasminn eva kṣaṇe, sarvatathāgatahṛdayebhyaḥ sarvatathāgatavajrasamayaṃ nāma sarvatathāgatahṛdayaṃ niścacāra //:(STT 1,325326,650)
huṃ //(STT 1,326,650)

athāsmin viniḥsṛtamātre vajrapāṇihṛdayavajrāt sa eva bhagavān vajradharaḥ samantajvālāgarbhāḥ sabhrukuṭibhrūbhaṅgakuñcitalalāṭavikaṭadaṃṣṭrākarālamukhā (STT 1,326,651)

vajrāṅkuśakośapāśādivajrajvālāgnipradīptapraharaṇavyagrakarā anekavidhavarṇālaṃkāravicitraveṣadharā vajrapāṇivigrahā vinoścaritvā, (STT 1,326,652)

sarvalokadhātuṣu sarvaduṣṭavinayaṃ kṛtvā, bhagavato vairocanasya sarvato vajradhātumahāmaṇḍalayogena candramaṇḍalāśritā bhūtvedam udānam udānayinsuḥ //:(STT 1,326,653)

aho hy upāyavinayaṃ mahopāyavatām aham /(STT 1,326,654)
yat sattvopāyavinayāt krodhatvaṃ yānti nirmalā iti //(STT 1,326,654)

atha bhagavān vairocanas tathāgataḥ sarvatathāgatāprapañcadharmatām adhyālambya, sarvatathāgatamahākrodhavajrasamayavajrādhiṣṭhānaṃ nāma samādhiṃ samāpadyemaṃ sarvatathāgatavajrahuṃkāraṃ nāma sarvatathāgatahṛdayaṃ vidyottamam abhāṣat //:(STT 1,328,655)

oṃ śumbha niśumbha huṃ gṛhṇa gṛhṇa huṃ gṛhṇāpaya huṃ ānaya ho bhagavan vajra huṃ phaṭ //(STT 1,328,656)

athāsmin viniḥsṛtamātre sarvatathāgatahṛdayebhyo vajrapāṇir viniḥsṛtya, sarvalokadhātuprasarameghasamudrebhyo yāvantaḥ sarvatathāgatāḥ sabodhisattvaparṣanmaṇḍalāḥ samadhiṣṭhāyākṛṣya, vajrasamayamahāmaṇḍale praveśya, samayair baddhvā, (STT 1,328329,657)

punar apy ekaghano mahāvajrakrodhakāyo bhūtvā, bhagavato vairocanasya hṛdaye sthitvedam udānam udānayām āsa //:(STT 1,329,658)

aho hi bodhicittasya sarvato bhadratānaghā /(STT 1,329,659)
yat sarvavinayād yāti krodho 'pi ramaṇīyatām iti //(STT 1,329,659)

atha sa mahāvajrakrodhakāyo bhagavato hṛdayād avatīrya, sarvatathāgatānāṃ purataś candramaṇḍalāśrito bhūtvā, punar apy ājñāṃ mārgayām āsa //(STT 1,329,660)

atha bhagavān sarvatathāgatasamayākarṣaṇavajraṃ nāma samādhiṃ samāpadyedaṃ sarvatathāgtasamayāṅkuśaṃ nāma sarvatathāgatahṛdayaṃ svahṛdayān niścacāra //:(STT 1,330,661)

huṃ ṭakki jjaḥ //(STT 1,330,662)

athāsmin viniḥsṛtamātre sarvalokadhātuprasarameghasamudreṣu, yāvantas trailokyādhipatayo maheśvarādayas, te sarve sarvalokasaṃniveśagaṇaparivṛtā aśeṣānava.eṣāḥ sarvatathāgatasamayavajrāṅkuśenākṛṣṭāḥ samānā, (STT 1,330,663)

yena sumerugirimūrdhā, yena ca vajramaṇiratnaśikharakūṭāgāras, tenopasaṃkramya, bhagavato vajramaṇiratnaśikharakūṭāgārasya sarvataḥ parivāryāvasthitā abhūvan //(STT 1,330,664)

atha vajrapāṇis tad vajraṃ svahṛdayād gṛhyollālayan sarvāvantaṃ sakalatraidhātukatrilokacakram avalokyaivam āha /:(STT 1,331,665)

pradipadyata, mārṣāḥ, sarvatathāgataśāsane, mama cājñāṃ pālayata //(STT 1,331,666)

atha ta evaṃ āhuḥ //(STT 1,331,667)
kathaṃ pratipadyāmaḥ /(STT 1,331,667)

bhagavān vajrapāṇir āha /:(STT 1,331,668)
buddhaṃ dharmaṃ ca saṃghaṃ ca śaraṇapratipattitaḥ /(STT 1,331,668)
sarvajñajñānalābhāya pratipadyadhvaṃ mārṣā iti //(STT 1,331,668)

atha yo 'smin lokadhātau sakalatrailokyādhipatir mahādevaḥ sarvatrailokyādhipatyagarvito mahākrodhatāṃ darśayann evam āha //:(STT 1,331,669)

ahaṃ, bho yakṣa, trailokyādhipatir īśvaraḥ karttādhikartā sarvabhūteśvaro devātidevo mahādevaḥ, tat katham ahaṃ yakṣājñāṃ kariṣyāmīti //(STT 1,332,670)

atha vajrapāṇiḥ punar api vajram ullālayann ājñāpayati /:(STT 1,332,671)
bho duṣṭasattva śīghraṃ praviśa maṇḍalam /(STT 1,332,671)
mama ca samaye tiṣṭha //(STT 1,332,671)

atha mahādevo devo bhagavantam idam avocat /:(STT 1,332,672)
ko 'yaṃ, bhagavann, īdṛśah sattvo, yo 'yam īśvarasyaivam ājñāṃ dadāti //(STT 1,332,672)

atha bhagavān sarvāvantaṃ maheśvarāditrailokyagaṇam āhūyaivam āha /:(STT 1,332,673)

pratipadyata, mārṣās, triśaraṇagamanasamayasaṃvare māyaṃ vajrapāṇiyakṣaḥ krūraḥ krodhanaś caṇḍo mahābodhisattvaś ca vo dīptena vajreṇa sakalam eva traidhātukaṃ nāśayed iti //(STT 1,332,674)

atha maheśvaraḥ sakalatrailokyādhipatyatayā svajñānavaśitayā ca bhagavato vajrapāṇeḥ saṃdarśanārthaṃ mahācaṇḍakrodhatāṃ mahābhairavarūpatāṃ mahājvālotsṛjanatāṃ mahāraudrāṭṭahāsatāṃ sahagaṇaiḥ saṃdarśayann evam āha /:(STT 1,332,675)

ahaṃ, bhoḥ, sakalatrailokyādhipas, tvāṃ ma mājñāṃ dadāmīti /(STT 1,332,676)

atha vajrapāṇis tad vajraṃ sagarvam ullālayan vihasann evam āha /:(STT 1,332,677)

pratipadyasva bho kaṭapūtana mānuṣamāṃsāhāra citibhasmabhakṣyabhojyaśayyāsanaprāvaraṇa mamājñām iti //(STT 1,332,678)

atha maheśvaro mahādevaḥ sakalaṃ trailokyaṃ mahākrodhāviṣṭam adhiṣṭhāyaivam āha /:(STT 1,332,679)

tvam api mamājñāṃ pālaya samaye ca pratipadyasveti //(STT 1,332,680)

atha vajrapāṇir mahākrodharājo bhagavantam etad avocat /:(STT 1,335,681)

ayaṃ bhagavan, mahādevo devaḥ svajñānabalagarvān mahaiśvaryād ādhipatyāc ca sarvatathāgataśāsane na praṇamati /.(STT 1,335336,682)
tat katham asya kriyata iti //(STT 1,336,682)

atha bhagavān sarvatathāgatahṛdayasaṃbhūtaṃ mahāvajrasamayaṃ smārayati //:(STT 1,336,683)
oṃ niśumbha vajra huṃ phaṭ //(STT 1,336,683)

atha vajrapāṇir mahābodhisattvaḥ svavajrahṛdayam udājahāra //:(STT 1,336,684)
huṃ //(STT 1,336,684)

athāsmin bhāṣitamātre sakalatraidhātukasaṃnipatitā mahādevādayaḥ sarvatrailokyādhipatayo 'dhomukhāḥ vajrapāṇeś ca śaraṇaṃ gatāḥ /.(STT 1,336,685)
sa ca mahādevo devo bhūmyāṃ prapatito niśceṣṭībhūto mṛtaḥ //(STT 1,336,685)

atha bhagavāñ jānann eva vajrapāṇim evam āha /:(STT 1,337,686)
pratipadyasva, vajrapāṇe, 'sya sakalatrilokacakrasyābhayāya mā pañcatvam āpādaya //(STT 1,337,686)

atha vajrapāṇir mahākrodharājo bhagavato vacanam upaśrutya, tān sarvadevādīn āhūyaivam āha /:(STT 1,337,687)

buddhaṃ dharmaṃ ca saṃghaṃ ca śaraṇaṃ pratipadyata /(STT 1,337,688)
mamājñākāritāyāṃ ca yadīṣṭaṃ vaḥ svajīvitam iti //(STT 1,337338,688)

atha ta evam āhuḥ /:(STT 1,338,689)
saṃbuddhadharmasaṃghasamudrāñ charaṇaṃ gacchāmaḥ /(STT 1,338,689)
tvacchāsanājñāṃ na jānīma iti //(STT 1,338,689)

atha bhagavān vairocanas tathāgatas tān āhūyaivam āha /:(STT 1,338,690)

ayaṃ, bho devā, asmākaṃ sarvatathāgatādhipatiḥ sarvatathāgatapitā sarvatathāgatājñākaraḥ sarvatathāgatajyeṣṭhaputro bhagavān samantabhadro bodhisattvo mahāsattvaḥ, sarvasattvavinayanakāryakaraṇatayā mahākrodharājyatāyām adhiṣiktaḥ /.(STT 1,338,691)

tat kasmād dhetoḥ :(STT 1,338,692)
santi yuṣmanmadhye mahādevādayo duṣṭagaṇās, te sarvatathāgatair api na śakyāḥ śānttayā pāpebhyo nivārayitum /,(STT 1,338,692)

teṣāṃ pāpasattvānāṃ nigrahāyādhiṣṭhitas, tad yuṣmābhir asya samaye sthātavyam ity ājñeti //(STT 1,338,693)

ta evam āhur :(STT 1,338,694)
asmākaṃ, bhagavann, asmāj jīvitavipralopāt paritrāyasva /(STT 1,338,694)
yām ājñāṃ dāsyati, tat kariṣyāmaha iti //(STT 1,338,694)

bhagavān āha /:(STT 1,338,695)
haṃ bho mārṣā etam eva śaraṇaṃ gacchatāyam eva vaḥ paritrāsyati, nānya iti //(STT 1,338,695)

atha te trilokasakalatraidhātukasaṃnipatitāḥ tribhuvanapatayo, yena bhagavān vajradharas, tenābhimukhā ekakaṇṭhāmahārtān svarān pramuñcanta evam āhuḥ /:(STT 1,340,696)

paritrāyasva bho bhagavan paritrāyasva bho sugata ato maraṇaduḥkhād iti //(STT 1,340,697)

atha vajrapāṇir mahābodhisattvas tān devādīn āhūyaivam āha /:(STT 1,340,698)

haṃ bho duṣṭāḥ pratipadyata mama śāsane mā vo 'ham anena vajreṇaikajvālīkṛtya sarvān eva bhasmīkuryām iti //(STT 1,340,699)

ta evam āhuḥ /:(STT 1,340,700)
samantabhadras tvaṃ bhagavan sarvatathāgatacittotpādaḥ śāntasuvinītaḥ sarvasattvahitaiṣī sarvasattvābhayapradaḥ /(STT 1,340,700)
tat kathaṃ, bhagavann, asmākaṃ nirdahiṣyaiti //(STT 1,340,700)

atha vajrapāṇir mahākrodharājas tān evam āha /:(STT 1,341,701)

tenaivāhaṃ mārṣāḥ samantabhadro, yena sarvatathāgatājñākāritvād yuṣmadvidhānaṃ duṣṭasattvajātīyānāṃ pāpacittānāṃ saṃśodhanārthāya vināśayāmi, yadi matsamaye na tiṣṭha iti //(STT 1,341,702)

te prāhur evam astv iti //(STT 1,341,703)

atha vajrapāṇir mahākrodharājo maheśvaraṃ muktvā 'nyadevān āśvāsyotthāpanārtham idaṃ vajrottiṣṭhaṃ nāma sarvatathāgatahṛdayam abhāṣat //:(STT 1,342,704)
vajrottiṣṭha //(STT 1,342,704)

athāsmin bhāṣitamātre maheśvaraṃ muktvā, sarve te tridhātukasaṃnipatitās tribhuvanapatayaḥ saparivārāḥ saṃmūrchitāḥ samānāḥ samāśvastahṛdayā abhūvan //(STT 1,342,705)

divyāni sukhāny anubhavato vigatabhayacchambhitaromaharṣā bhagavantaṃ vajrapāṇim avalokayantaḥ samutthitā iti //(STT 1,342,706)

atha bhagavān vajrapāṇiṃ bodhisattvam āmantrayām āsa /:(STT 1,343,707)
ayaṃ, mahāsattva, mahādevo devādhipatir notthāpitaḥ. (STT 1,343,707)
tat kim asya jīvitavipraṇāśena kṛtena (STT 1,343,707)
jīvāpayainam satpuruṣo 'yaṃ bhaviṣaytīti //(STT 1,343,707)

atha vajrapāṇir evam astv iti kṛtvedaṃ mṛtasaṃjīvanahṛdayam udājahāra //:(STT 1,343,708)
vajrāyuḥ //(STT 1,343,708)

athāsmin bhāṣitamātre mahādevo devo mṛtaḥ saṃjīvyotthātum icchati, na śaknoty utthātum /.(STT 1,343,709)
tato bhagavantam etad avocat /:(STT 1,343,709)
kiṃ ahaṃ bhagavataivaṃ śāsyāmi /(STT 1,343,709)

bhagavān āha /:(STT 1,343,710)
na tvaṃ pratipdyasy asya mahāsatpuruṣasyājñāṃ kartum /.(STT 1,343,710)
ayam eva te 'nuśāsti nāham //(STT 1,343,710)

maheśavraḥ prāha /(STT 1,343,711)
kiṃ na tvaṃ, bhagavañ, chokto 'smād duṣṭasattvāt paritrātum iti //(STT 1,343,711)

bhagavān āha /:(STT 1,343,712)
nāham asmāt samarthaḥ paritrātum //(STT 1,343,712)

maheśvara āha /:(STT 1,343,713)
tat kasmād dhetor (STT 1,343,713)

bhagavān āha :(STT 1,343,714)
sarvatathāgatādhipatitvāt /(STT 1,343,714)

maheśvara āha :(STT 1,344,715)
nāhaṃ, bhagavan, bhagavato bhāṣitasyārtham ājñe. kiṃ tu yatra hi nāma tathāgatānām api sarvatridhātukādhipatīnām anyo 'dhipatis, taṃ na jāne, ko 'yam iti //(STT 1,344,715)

atha bhagavān vajrapāṇir mahābodhisattvaḥ punar api mahādevam āhūyaivam āha /:(STT 1,344,716)

na pratipadyasi, duṣṭasattva, mamājñāṃ kartum iti //(STT 1,344,717)

atha mahādevo vajrasattvavacanam upaśrutya, kupitaś caṇḍībhūtas tathāpatita eva punar api mahāraudrarūpatāṃ darśayann evam āha /:(STT 1,345,718)

maraṇam apy utsahāmi, na ca tavājñāṃ kariṣyāmīti //(STT 1,345,719)

atha vajrapāṇir mahābodhisattvo mahākopatāṃ saṃdarśayan, svakramatalād idaṃ vajrānucaraṃ niścacāra /:(STT 1,345,720)
oṃ ed. om pādākarṣaṇavajra hūṃ //(STT 1,345,720)

atha bhagavantaś caraṇatalāt samantajvālāgarbhaḥ kṛtabhrukuṭidaṃṣṭrākarālamahāvaktro vajrānucaro viniḥsṛtya orviniścaritvā ? vajrapāṇeḥ punataḥ sthitvājñāṃ mārgayām āsa //(STT 1,345,721)

atha vajrapāṇir maheśvarasaṃśodhananimittam evam āha /:(STT 1,345,722)
oṃ pādākarṣākarṣaya sarvavajradharānucarākaḍḍhākaḍḍhavajra hūṃ jaḥ //(STT 1,345,722)

athaivam ukte mahādeva umādevīsahita ūrdhvapādo nagnaḥ sarvajagadbhir upahasyamānaḥ pādākarṣaṇavajrānucareṇa bhagavato vajrapāṇeḥ purataḥ pādatale sthāpita iti //(STT 1,345,723)

atha vajrapāṇir bodhisattvo bhagavantam etad avocat /:(STT 1,347,724)
ayaṃ, bhagavan, duṣṭasattvaḥ sapatnīkaḥ, kiṃ karomīti //(STT 1,347,724)

bhagavān āha /:(STT 1,347,725)
oṃ vajrākrama hoḥ //(STT 1,347,725)

athāivam ukte vajrapāṇir mahābodhisattvo mahādevaṃ vāmapādākrāntaṃ kṛtvā, dakṣiṇena comādevīm ākramayann, idaṃ hṛdayam udājahāra /:(STT 1,347,726)
oṃ vajrāviśa hana pātraṃ traṭ //(STT 1,347,726)

athāsmin bhā.itamātre mahādevaḥ samāviṣṭvā svakarasahasreṇa svamukhasahasraṃ gatāsum ahanat //(STT 1,347,727)

atha vajramaṇiratnaśikharakūṭāgārasya bāhyataḥ sarvatribhuvanair mahānādo muktaḥ /:(STT 1,348,728)
ayaṃ so 'smākam adhipatir anena mahātmanā samāviṣṭaḥ //(STT 1,348,728)
atha bhagavān mahādevasya mahākaruṇām utpādyedaṃ sarvabuddhamaitrīhṛdayam abhāṣat //:(STT 1,348349,729)
oṃ buddhamaitrīvajra rakṣa huṃ //(STT 1,349,729)

athāsmin bhāṣitamātre mahādevasya tad āveśaduḥkham upaśāntam /(STT 1,349,730)
tac ca vajrapāṇipādatalasparśam anuttarasiddhyabhiṣekasamādhivimokṣadhāraṇījñānābhijñāvāptaye yāvat tathāgatatvāya saṃvṛtta iti //(STT 1,349,730)

atha mahādevo bhagavatpādatalasparśāt sarvatathāgatasamādhidhāraṇīvimokṣasukhāny anubhagan taṃ mahādevakāyaṃ vajrapāṇipādamūle (STT 1,349,731)

niryātayitvā, 'dhastād dvātriṃśadgaṅgānādīvālukopamalokadhātuparamāṇurajaḥsamā lokadhātavo 'tikramya, bhasmācchanno nāma lokadhātus tatra bhasmeśvaranirghoṣo nāma tathāgata utpannaḥ //.(STT 1,349,732)

atha tasmān mahādevakāyād idam udānaṃ niḥsṛtavān //:(STT 1,349,733)
aho hi sarvabuddhānāṃ buddhajñānam anuttaram /(STT 1,349,733)
pātayitvā 'kṣarapade nirvṛtau sthāpayanti hīti //(STT 1,349,733)

atha vajrapāṇir mahābodhisattvas tān anyān nārāyaṇādīn sarvatrilokādhipatīn evam āha /:(STT 1,351,734)

praviśadhvaṃ, mārṣā, asmin sarvatathāgatavajrasamayamahāmaṇḍale praviṣṭvā sarvatathāgatasamayam anupālayata //(STT 1,351,735)

ta evam āhuḥ /:(STT 1,351,736)
yathājñāpayasi, tathā kurma iti //(STT 1,351,736)

atha vajrapāṇir mahābodhisattvas tāṃs tribhuvanasaṃniveṣān āhuyāivam āha /:(STT 1,351352,737)

haṃ bhoḥ pratigṛhṇata, mārṣāḥ, punas triśaraṇagamanaśikṣāsamayasaṃvaram /(STT 1,352,738)
mama ca samaye tiṣṭhata //.(STT 1,352,738)

ta evam āhuḥ /:(STT 1,352,739)
evam astv iti /(STT 1,352,739)
kiṃ tu vayaṃ bhagavad (or vatā) ājñāsamayaṃ nāva(or adhi)gacchāmaḥ //(STT 1,352,739)

atha vajrapāṇiḥ svasamayam anuprādāt /:(STT 1,352,740)
bodhicittaṃ samutpādya (STT 1,352,740)
yathanupūrvaśas tataḥ / (STT 1,352,740)
mahābodhiṃ yathāśaktyā(STT 1,352,740)
yatadhvaṃ susamāhitāḥ //(STT 1,352,740)

atha vajrapāṇir mahābodhisattvas teṣāṃ devādīnāṃ praveśasamayamudrāṃ badhāneti kṛtvā bandhayati (or bādhayati) sma /, anena mahāsamayamudrāhṛdayeneti //:(STT 1,353,741)

oṃ vajrasamaya gṛhṇa bandha samayaṃ vajrasattva samayam anusmara sarvatathāgatasamayas tvam /.(STT 1,353,742)
dṛḍho me bhāv sthiro me bhava āhāryo me bhava apratihāryo me bhava sarvakarmasu ca me cittaśreyaḥ kuru ha ha ha ha hūṃ //(STT 1,353,742)

athāsminn uccāritamātre sakalatraidhātukatribhuvanajanasaṃniveśasya vajrakrodhaterittirimudrā pāṇibhyām āviśya bandhato dṛḍhībhūteti //(STT 1,353,743)

atha vajrapāṇir yāthāvat praveśayitvā, sarvamahāmaṇḍalaṃ yathānupūrvato darśayitvā, vajraratnābhiṣekair abhiṣicya, vajracihnāni ca karebhyo dattvā, vajranāmābhiṣekair abhiṣicya, sarvatathāgatasarvārthatāyāṃ sthāpayām āsa //(STT 1,355,744)

atha sarvatrailokyādhipatīnāṃ karma bhavati //:(STT 1,355,745)

tad yathā:(STT 1,355,746)
maheśarāya krodhavajraḥ /(STT 1,355,746)
nārāyaṇāya māyāvajraḥ /(STT 1,355,746)
sanat,umārāya vajraghaṇṭaḥ /(STT 1,355,746)
brahnaṇe maunavajraḥ /(STT 1,355,746)
indrāya vajrāyudhaḥ /(STT 1,355,746)

iti vidyārājanakā ity abhiṣiktāḥ //(STT 1,355,747)

tato 'ntarīkṣacarāṇāṃ sarvadevādhipatīnām anuprādāt /(STT 1,358,748)

tad yathā:
amṛtakuṇḍalaye vajrakuṇḍaliḥ /(STT 1,358,749)
indave vajraprabhaḥ /(STT 1,358,749)
mahādaṇḍāgrīya vajradaṇḍaḥ /(STT 1,358,749)
piṅgalāya vajrapiṅgalaḥ /(STT 1,358,749)

ity evamādyā vajrakrodhā ity abhiṣkitāḥ //(STT 1,358,750)

tata ākāśacarāṇām sarvadevādhipatīnām anuprādāt /(STT 1,358,751)

tad yathā:(STT 1,358,752)
madhumattāya vajraśauṇḍaḥ /(STT 1,358,752)
madhukarāya vajramālaḥ /(STT 1,358,752)
jayāya vajravaśī /(STT 1,358,752)
jayāvahāya vijayavajraḥ /(STT 1,358,752)

ity evamādyā gaṇapataya ity abhiṣiktāḥ //(STT 1,358,753)

tato bhaumānāṃ sarvadevādhipatīnām anuprādāt /(STT 1,359,754)

tad yathā :(STT 1,359,755)
kośapālāya vajramusalaḥ /(STT 1,359,755)
vāyave vajrānilaḥ /(STT 1,359,755)
agnaye vajrānalaḥ /(STT 1,359,755)
kuverāya vajrabhairavaḥ /(STT 1,359,755)

ity evamādayo dūtā ity abhiṣiktāḥ //(STT 1,359,756)

tataḥ pātālādhipatīnāṃ sarvadevānām anuprādāt /(STT 1,360,757)

tad yathā :(STT 1,360,758)
varāhāya vajrāṅkuśaḥ /(STT 1,360,758)
yamāya vajrakālaḥ /(STT 1,360,758)
pṛthivīcūlikāya vajravināyakaḥ /(STT 1,360,758)
varuṇāya nāgavajraḥ /(STT 1,360,758)

ity evamādyāś ceṭakā ity abhiṣiktāḥ //(STT 1,360,759)

tatas trailokyādhipatīnāṃ sarvadevīnāṃ vajraratnābhiṣekeṇābhiṣicya, svacihnāni vajrāṇy adhiṣthāya, vajranāmābhiṣekeṇābhiṣicya, sarvatathāgatasattvārthatāyāṃ pratiṣṭhāpayām āsa //:(STT 1,361,760)

tad yathā /:(STT 1,361,761)
umāyai krodhavajrāgniḥ /(STT 1,361,761)
rukmiṇyai vajrahemā /(STT 1,361,761)
ṣaṣṭhyai vajrakaumārī /(STT 1,361,761)
brahmāṇyai vajramuṣṭir (STT 1,361,761)

ity evamādyā vajrarājanikā ity abhiṣiktāḥ //(STT 1,361,762)

tato 'natarīkṣacāriṇāṃ (sarvamā)tṛṇām anuprādāt /(STT 1,363,763)

tad yathā /:(STT 1,363,764)
amṛtāyai vajrāmṛtā /(STT 1,363,764)
rohiṇyai vajrakāntiḥ /(STT 1,363,764)
daṇḍadhārṇyai vajradaṇḍāgrīvajrāgrī /(STT 1,363,764)
jātahāriṇyai vajramekhalā /(STT 1,363,764)

ity evamādyā vajrakrodhinya ity abhiṣiktāḥ //(STT 1,363,765)

tataḥ khecarīṇāṃ sarvamātṛṇām anuprādāt /(STT 1,364,766)

tad yathā :(STT 1,364,767)
māraṇyai vajravilayā /(STT 1,364,767)
aśanānai vajrāśanā /(STT 1,364,767)
vasanāyai vajravasanā (STT 1,364,767)
ratyai vajravaśā /(STT 1,364,767)

ity evamādyā gaṇikā ity abhiṣiktāḥ //(STT 1,364,768)

tato bhūcarīṇāṃ sarvamātṛṇā((m anuprādāt /(STT 1,365,769)

tad yathā:(STT 1,365,770)
śivāyai vajradūtī /(STT 1,365,770)
vāyavyai vegavajriṇī (STT 1,365,770)
āgneyāyai vajrajvālā (STT 1,365,770)
kauveryai vajravikaṭā /(STT 1,365,770)

ity evamadyā)) vajradūtya ity abhiṣiktāḥ //(STT 1,365,771)

tataḥ pātālavāsinīnāṃ sarvamātṛṇām anuprādāt /(STT 1,367,772)

tad yathā:(STT 1,367,773)
vārāhyai vajramukhī /(STT 1,367,773)
cāmuṇḍāyai vajrakālī /(STT 1,367,773)
chinnanāsāyai vajrapūtanā /(STT 1,367,773)
vāruṇyai vajramakarā /(STT 1,367,773)

ity evamādyā vajraceṭya ity abhiṣiktāḥ //(STT 1,367,774)

atha vajrapāṇir mahābodhisattvas teṣāṃ sarvapraviṣṭānāṃ buddhajñānāni niṣpādya, sarvamudrābandhāni śikṣayitvā, vajrasamayāny anuprādād anena śapathahṛdayena //:(STT 1,368,775)

ayaṃ vajro mahāvajraḥ sārvabuddhair adhiṣṭhitaḥ /(STT 1,368,776)
samayavyatikramāt kṣpraṃ bhasmīkuryāt kulāni tu //(STT 1,368,776)
oṃ hanasamaya hūṃ phaṭ //(STT 1,368,776)

tato hṛdayagrahaṇamudrām anuprādāt /:(STT 1,369,777)
vajramudrādvikaṃ baddhvā tarjnyaṅkuśabandhitam /(STT 1,369,777)
valitodyalitaṃ kuryād yas tu kāryārthacintakaḥ //(STT 1,369,777)

tasya yuṣmābhiḥ purataḥ sthātavyaṃ kāryasiddhaye /(STT 1,369,778)
mā vo jīvitanāśāya bhaveta samayo hy ayam iti //(STT 1,369,778)

vajrabandhaṃ dṛḍhīkṛtya kuñcitāgryā su^yantritam /(STT 1,369,779)
saṃdhāyāṅguṣṭhayugalaṃ pīḍayed madhyamāyugam //(STT 1,369,779)

ayaṃ vaḥ samayo hanyād yadi kaścid atikramet /(STT 1,369,780)
bandhaṃ samayamudrāyā vajravidyādharasya tu //(STT 1,369,780)

kaniṣṭhāṅgulibandhaṃ tu vajramudrādvikasya tu /(STT 1,369,781)
pṛṣṭhato 'grāṅguligrastaṃ parivartya śire sthitam //(STT 1,369,781)

vajravidyādharo bandhaḥ samayo 'yaṃ mahātmanaḥ /(STT 1,369,782)
yas tu kruddho nirīkṣena stheyaṃ tasya puras tathā //(STT 1,369,782)

vajrarākṣāṃ dṛḍhāṃ baddhvā vajrabandhaṃ tu pīḍayet /(STT 1,369,783)
bhaumānāṃ samayo hy eṣa sarvasattvābhirakṣakaḥ //(STT 1,369,783)

yas tu kaścit paritrārthaṃ bandhet krodhasamanvitaḥ /(STT 1,369370,784)
rakṣāyai yasya sattvasya sthātavyaṃ tasya pṛṣṭhataḥ //(STT 1,370,784)

vajramudrādvikaṃ baddhvā vāmavajrāgrapīḍitā /(STT 1,370,785)
valitodvalitaṃ kṛtvā sphāṭayet kanyasāṅgulim //(STT 1,370,785)

yas tu samāhitaḥ kruddhaḥ prayuñjyāt samayo hy ayam /(STT 1,370,786)
tasya yuṣmābhiḥ purataḥ stheyaṃ sattvāgrasiddhaya iti //(STT 1,370,786)

granthitaṃ vajrabandhena dṛḍhaṃ tarjanibhyāṃ yuñjyāt /(STT 1,370,787)
madhyamāṅguṣṭhamukhayor vajramudrāṃ parikṣipet //(STT 1,370,787)

parivartya lalāṭe tu sthāpya yas tu samāhvayet /(STT 1,370,788)
tasya stheyaṃ puraḥ śaśvad yadi jīvitum icchati //(STT 1,370,788)

athāsāṃ sakalatrilokahṛdayagrahaṇasamayamudrāṇāṃ samayagrahaṇahṛdayāni bhavanti //:(STT 1,371,789)
oṃ valitodvalitavajrākarṣaya huṃ jjaḥ //(STT 1,371,789)
vajravalitamudrāyā devākarṣaṇahṛdayam //(STT 1,371,789)

huṃ vajrāgra pīḍaya samaya huṃ //(STT 1,371,790)
antarīkṣacarāṇām //(STT 1,371,790)

oṃ vajramālāgra vaṃ //(STT 1,371,791)
mālādhāriṇām //(STT 1,371,791)

oṃ vajrabandha haṃ //(STT 1,371,792)
bhūcarāṇām //(STT 1,371,792)

oṃ vajrapātāla bhañja bhañja huṃ phaṭ //(STT 1,371372,793)
pātālanivāsinām //(STT 1,372,793)

oṃ herukavajrasamayasarvaduṣṭasamayamudrāprabhañjaka huṃ phaṭ //(STT 1,372,794)
sarvamātṛṇām iti //(STT 1,372,794)

(STT 1,372,795)

atha bhagavān vajrapāṇir bhagavantam etad avocat /:(STT 1,372,796)

ahaṃ, bhagavan, sarvatathāgatair duṣṭdamaka ity abhiṣktaḥ /.(STT 1,372,797)
tat sādhv ājñāpayaiṣāṃ sarvaduṣṭamaṇḍalabandhānāṃ kathaṃ pratipadyāmi //(STT 1,372,797)

atha bhagavān idam upaśrutyaivam āha //:(STT 1,372,798)
oṃ vajraśumbha niśumbha huṃ phaṭ //(STT 1,372,798)

atha vajrapāṇir mahābodhisattvaḥ sarvasattvaparitrāṇārtham idaṃ sarvamaṇḍalākarṣaṇahṛdayam abhāṣat //:(STT 1,372,799)
oṃ vajrasamayākarṣaya sarvamaṇḍalān vajradharasatyaṃ mātikrama huṃ phaṭ //(STT 1,372,799)

vajrāṅkuśadvayaṃ bhaddhvā hṛdaye parivartam /(STT 1,372,800)
agrāṅkuśīdvayā bāhyamaṇḍalākarṣaṇaṃ param //(STT 1,373,800)

athāsmin bhāṣitamātre sarvamaṇḍalāni sarvataḥ sumerugirimūrdhni bāhyataḥ parivāryāvasthitāni //(STT 1,373,801)

atha bhagavān vajrapāṇis tān sarvamaṇḍalasaṃniveśān āhūyaivam āha /:(STT 1,373,802)
pratipadyata, mārṣāḥ, prāṇātipātavairamaṇyasamayasaṃgrahaṇam iti //(STT 1,373,802)

atha tair bāhyamaṇḍalasamayasattvair bhagavān vijñāpto :(STT 1,373,803)
vayaṃ, bhagavan, māṃsāhārā duṣṭasattvatayaujuohāreṇa jīvikāṃ kalpayāmaḥ, tad ājñāpayatu bhagavān katham asmābhir jīvitavyam iti //(STT 1,373,803)

atha vajrapāṇir mahābodhisattva imaṃ duṣṭavajrakrodham abhāṣat //:(STT 1,373,804)
oṃ duṣṭavajrakrodha hana daha paca vidhvaṃsaya vikira sarvaduṣṭasamayamudrāmaṇḍalān bhañja bhañja marda marda khāda khāda paramantrān vajrasamayahuṃ phaṭ //(STT 1,373,804)

vajrakrodhāṅgulī samyaṅ nakhasaṃdhānaveṣṭite /(STT 1,373,805)
saṃdhayen mukhato gāḍhaṃ mudreyaṃ duṣṭanāśānīti //(STT 1,373374,805)

athāsmin bhāṣitamātre sarvaduṣṭamaṇḍalāny ekadhyībhūtvānekāni vidhvaṃsitāni vikīrṇāni /(STT 1,374,806)
samayamudrābandhā/h sphoṭitaḥ /.(STT 1,374,806)

te ca duṣṭasamayasattvā dahyamānāḥ pacyamānā mahānto mahārauravārtān ravān muñcanto, yena bhagavān mahāvajradharas, tenāñjalayo baddhvaivam āhuḥ /:(STT 1,374,807)
paritrāyasva, bhagavan, yena vayaṃ prāṇān na parityajāmaḥ //(STT 1,374,807)

atha vajrapāṇiḥ punar api bhagavantam etad avocat /: (STT 1,374,808)
ājñāpayasva, bhagavan, kathaṃ eṣāṃ duṣṭamaṇḍalānāṃ pratipadyāmi //(STT 1,375,808)

atha bhagavān idam uvāca //:(STT 1,375,809)
oṃ niśumbha hana daha paca gṛhṇa bandha huṃ phaṭ //(STT 1,375,809)

atha vajrapāṇir mahābodhisattva imaṃ vajrakrūrakrodham abhāṣat //:(STT 1,375,810)
oṃ mahāvajrakrūrakrodha pātaya sarvaduṣṭamaṇḍalān, vināśaya sarvaduṣṭasamayān, vikira vidhvaṃsaya visphoṭaya (STT 1,375,810)

bhañjaya sarvaduṣṭasamayamudrābandhān, gṛhṇa hana daha paca sarvaduṣṭasamayasattvān, vajrasamaya huṃ phaṭ //(STT 1,375,811)

athāsmin bhāṣitamātre tāni sarvaduṣṭasamayamudrāmaṇḍalāni punar apy ekadhyībhūtvā mahāsāgare prapatitānīti //(STT 1,375,812)

atha vajrapāṇir mahābodhisattvaḥ punar api bhagavantam etad avocat /:(STT 1,376,813)
ahaṃ bhagavatā sarvaduṣṭadamanāyādhyeṣitaḥ /.(STT 1,376,813)
tad eṣāṃ ḍākinīgrahādīnāṃ sarvagrahāṇāṃ kathaṃ pratipadyāmi //(STT 1,376,813)

atha bhagavān idam avocat /:(STT 1,376,814)
oṃ hana hana vajra huṃ phaṭ //(STT 1,376,814)

atha vajrapāṇir mahābodhisattvaḥ punar api sarvaḍākinyādiduṣṭagrahākarṣaṇahṛdayam abhāṣat /:(STT 1,376,815)
oṃ vajrākarṣaya śīghraṃ sarvaduṣṭagrahān vajradharasatyena huṃ jaḥ //(STT 1,376,815)

athāsmin bhāṣitamātre ḍākinyādayaḥ sarvaduṣṭagrahāḥ sumerugirimūrdhni bāhyato maṇḍalībhūtvāvasthitā iti //(STT 1,376,816)

atha vajrapāṇir mahābodhisattvas tān ḍākinyādīn sarvaduṣṭagrahān āhūyaivam āha /:(STT 1,376,817)
pratipadyata, mārṣāḥ, prāṇātipātavairamaṇyaśikṣāsamayasaṃvare māvo vajreṇādīptena pradīptenaikajvālībhūtena kulāni nirdahyeham //(STT 1,376,817)

atha te ḍākinyādayaḥ sarvaduṣṭagrahā, yena bhagavān, te nāñjaliṃ baddhvā bhagavantaṃ vijñāpayām āsuḥ /:(STT 1,377,818)
vayaṃ, bhagavan, māṃsāśinas. (STT 1,377,818)
tad ājñāpayasva kathaṃ pratipattavyam iti //(STT 1,377,818)

atha bhagavān vajrapāṇim evam āha /:(STT 1,377,819)
pratipadyasva, vajrapāṇa, eṣāṃ sattvānāṃ mahākaruṇām utpādyopāyaṃ dātum iti //(STT 1,377,819)

atha vajrapāṇir mahākāruṇika idaṃ sarvasattvamaraṇanimittajñānamudrāhṛdayam abhāṣat //:(STT 1,377,820)
oṃ vajra pratigṛhṇa hṛdayam ākarṣaya yady ayaṃ sattvo māsād ardhena mriyate tad asya hṛdayaṃ niṣkramatu samaya hūṃ jjaḥ //(STT 1,377,820)

athāsya mudrābandho bhavati /:(STT 1,377,821)
vajrabandhaṃ samādhāya bāhubhyāṃ sudṛḍhaṃ hṛdi /(STT 1,377,821)
vajrāṅgulimukhābhyāṃ tu svakakṣau tu samutkuṣed iti //(STT 1,377,821)

anayā mudrayā bhavadbhiḥ sarvasattvahṛdayāny apakṛṣya bhoktavyānīti //(STT 1,377,822)

atha te ḍākinyādayaḥ sarvaduṣṭagrahā hulu hulu prakṣveḍitāni kṛtvā svabhavanaṃ gatā iti //(STT 1,377,823)

atha bhagavān vajrapāṇiḥ punar api bhagavantam etad avocat /:(STT 1,379,824)
ahaṃ bhagavadbhiḥ sarvatathāgataiḥ sarvaduṣṭadamaka iti kṛtvādhīṣṭaḥ /.(STT 1,379,824)
tad ājñāpayatu me bhagavān jvarādīnāṃ vyādhīnāṃ kiṃ karomi //(STT 1,379,824)

atha bhagavān āha /:(STT 1,379,825)
oṃ huṃ phaṭ //(STT 1,379,825)

atha vajrapāṇir mahābodhisattvaḥ sarvajvarādyākarṣaṇahṛdayam udajahāra /:(STT 1,379,826)
oṃ vajrasamayānaya sarvaduṣṭajvarādīn nāśaya huṃ phaṭ //(STT 1,379,826)

athāsmin bhāṣitamātre jvaradayaḥ sarve sumerugirimūrdhni bāhyataḥ parivāryāvathitā abhūvan //(STT 1,379,827)

atha vajrapāṇis tān jvarādīn āhūyaivam āha /:(STT 1,379,828)
pratipadyata, mārṣāḥ, sattvopaghātavairamaṇyaśikṣāgrahaṇasaṃvare /(STT 1,379,828)/

atha ta evam āhuḥ /:(STT 1,379,829)
vayaṃ, bhagavan, sattvaujo 'pahṛdya jīvikāṃ kalpayāmaḥ /.(STT 1,380,829)
tat sādhau bhagtavān ājñāpayatu /:(STT 1,380,829)
kathaṃ pratipadyāmaha iti //(STT 1,380,829)

atha vajrapāṇir mahābodhisattva idaṃ svakarmaviśuddhijñānamudrāhṛdayam udajahāra /:(STT 1,380,830)
oṃ vajrakarma viśodhaya sarvāvaraṇāni buddhasatyena samaya hūṃ //(STT 1,380,830)

athāsya mudrābandho bhavati /:(STT 1,380,831)
vajrāñjaliṃ dṛḍhīkṛtya tarjanīdvayakuñjitām /(STT 1,380,831)
subandhitasamāṅguṣṭhayantritā pāpahāriṇīti //(STT 1,380,831)

iyaṃ mudrā yasya jvarādisarvavyādhispṛṣṭasya karmato darśayet /(STT 1,380,832)
tad yuṣmābhir apasartavyam /(STT 1,380,832)
mā vo jīvitanāśo bhaved iti //(STT 1,380,832)

atha ta evam astv iti kṛtvā prakrāntā iti //(STT 1,380,833)

atha vajrapāṇir mahābodhisattvaḥ sarvatathāgatān evam āha /:(STT 1,382,834)

ahaṃ bhagavadbhiḥ sarvāvaraṇanīvaraṇakarmāvaraṇaviśuddhihetoḥ svahṛdayebhyo viniḥsṛṣṭaḥ /(STT 1,382,835)
tad ājñāpayantu me bhagavantaḥ eṣāṃ narakādīnāṃ sarvāpāyānāṃ kathaṃ pratipattavyam iti //(STT 1,382,835)

bhagavān āha /:(STT 1,382,836)
oṃ kṣapaya vajra svāhā //(STT 1,382,836)

atha vajrapāṇir mahāśuddhasattvo rauravādisarvāpāyagaticakrākarṣaṇahṛdayam abhāṣat /:(STT 1,382,837)
oṃ sarvāpāyākarṣaṇaviśodhanavajrasamaya huṃ phaṭ //(STT 1,382,837)

athāsmin bhāṣitamātre rauravamahārauravādayaḥ sarvāpāyasaṃniveśāḥ sumerugirimūrdhni bāhyataḥ parivāryāvasthitāḥ //(STT 1,382,838)

atha vajrapāṇir mahābodhisattvas tān apāyabhūmipratitān sarvasattvān āhūyaivam āha /:(STT 1,383,839)
paritrāyasva no bhagavann asmād vyasanasaṃkaṭāt /(STT 1,383,839)
eṣa vayaṃ buddhaṃ dharmaṃ saṃghaṃ tvāṃ ca śaraṇaṃ gacchāma iti //(STT 1,383,839)

atha ta ekakaṇṭhenaivam āhuḥ /:(STT 1,383,840)
paritrāyasva no bhagavann asmād vyasanasaṃkaṭāt /(STT 1,383,840)
eṣa vayaṃ buddhaṃ dharmaṃ saṅhaṃ tvāṃ ca śaraṇaṃ gacchāma iti //(STT 1,383,840)

atha vajrapāṇiḥ  sarvapāpasphoṭanahṛdayam udājahāra /:(STT 1,383,841)
oṃ vajrapāṇi visphoṭaya sarvāpāyabandhanāni pramokṣaya sarvāpāyagatibhyaḥ sarvasattvān sarvatathāgatavajrasamaya traṭ //(STT 1,383,841)

athāsya mudrābandho bhavati /:(STT 1,383,842)
vajrabandhaṃ dṛḍhīkṛtya madhyamādvayasaṃdhitā /(STT 1,383,842)
caturantyamukhāsaktā pāpasphoṭeti kīrtitā //(STT 1,383,842)

atha te tryāpāyagaticakrāntarasthitāḥ sarvasattvā vajrapāṇisakāśād imāṃ mudrāṃ dṛṣṭvā sarvadurgatibhyaś cyutgvā bhagavato vairocanasya pādamūla upapannāḥ /.(STT 1,383,843)
te cāpāyā mahāsamudre patitā iti //(STT 1,383,843)

atha vajrapāṇir mahābodhisattvaḥ punar api bhagavantam etad avocat: /(STT 1,385,844)
ahaṃ bhagavann aśeṣānavaśeṣasattvadhātuparitrāṇasarvahitasukhānubhavanārthaṃ yāvat sarvatathāgatatvottamasiddhiphalāvāptihetoḥ sarvatathāgatasiddhivajraṃ dattvā, sarvatathāgatair adhīṣṭaḥ /.(STT 1,385,844)

tat sādhv ājñāpayantu me bhagavantaḥ  sarvatathāgatā athaiṣāṃ manuṣyāṇāṃ kiṃ karomīti //(STT 1,385,845)

atha sarvatathāgatā punaḥ samājam āgamyedam avocan /:(STT 1,385,846)
oṃ vajrapāṇimahāmaṇḍalaṃ praveśaya sarvān duṣṭaraudrān nivāraya pāpebhyaḥ pramokṣaya durdṛṣṭiparyāpannān viśodhaya nāśaya vināśaya ha ha ha ha hūṃ //(STT 1,385,846)

atha vajrapāṇiḥ sarvatathāgatājñāvacanam upaśrutyāśeṣānavaśeṣasattvadhātuparitrāṇasarvahitasukhottamasiddhinimittaṃ yāvat sarvatathāgatajñānābhijñāvāptiphalahetor (STT 1,385,847)

idaṃ sarvatathāgatamahāvajrasamayabhūtaṃ trilokavijayaṃ nāma mahāmaṇḍalam abhāṣat //(STT 1,385,848)

athātaḥ saṃpravakṣyāmi mahāmaṇḍalam uttamam /(STT 1,386,849)
vajradhātupratīkāśaṃ sarvasiddhikaraṃ param //(STT 1,386,849)

trilokavijayaṃ nāma samayaṃ vajrasaṃbhavam /(STT 1,386,850)
buddhabodhipravarttāraṃ sarvaduṣṭavināśanam //(STT 1,386,850)

tatrānena mantreṇa sūtrayet /:(STT 1,386,851)
oṃ vajrasamaya sūtraṃ mātikrama //(STT 1,386,851)

caturaśaraṃ caturdvāraṃ catustoraṇaśobhitam /(STT 1,386,852)
catuḥsūtrasamāyuktaṃ paṭṭamālāsuśobhitam //(STT 1,386,852)

sarvamaṇḍalakoṇeṣu dvāraniryūhasaṃdhiṣu /(STT 1,387,853)
khacitaṃ vajraratnais tu sūtrayed bāhyamaṇḍalam //(STT 1,387,853)

tasyābhyantarataḥ prājño vajraratnavibhūṣitam /(STT 1,387,854)
caturaśraṃ caturdvāraṃ aṣṭastambhasatrāṇam //(STT 1,387,854)

vajrastambhāgrasaṃsthendupañcamaṇḍalamaṇḍitam /(STT 1,387,855)
sūtrayen maṇḍalaṃ tatra sūtraṃ raṅaiḥ prapūrayet //(STT 1,387,855)

tatrāyaṃ raṅgajāpaḥ //(STT 1,387,856)
oṃ vajracitrasamaya hūṃ //(STT 1,387,856)

tato madhyasthito bhūtvā vajrācāryaḥ samāhitaḥ /(STT 1,387,857)
manasodghāṭayec caiva vajradvāracatuṣṭayam //(STT 1,387,857)

tatrāyaṃ dvārodghāṭanamantraḥ //(STT 1,387,858)
oṃ vajrodghāṭaya samaya praviśaya hūṃ //(STT 1,387,858)

sauvarṇarājate vāpi mṛnmaye vā sucitrite /(STT 1,387388,859)
iṣṭake caturaśre tu buddhabimbaṃ niveśayet //(STT 1,388,859)

tetredaṃ sarvatathāgatākarṣaṇahṛdayaṃ bhavati /:(STT 1,388,860)
oṃ vajrajvālāgnipradīptākarṣaya sarvatathāgatān mahāvajrasamayahūṃ jaḥ //(STT 1,389,860)

buddhasya purato vajraṃ jvālāmadhye niveśayet /(STT 1,388,861)
jvālāmadhye likhed ratnaṃ padmaṃ viśvāyudhaṃ tathā //(STT 1,388,861)

athāsāṃ vajrasamayamudrāṇāṃ niveśahṛdayāni bhavanti //:(STT 1,388,862)
hūṃ sattvavajrajvālāmāla hūṃ phaṭ //(STT 1,388,862)
oṃ ratnavajrajvālāmāla hūṃ traḥ //(STT 1,388,862)
oṃ dharmavajrajvālāmālahūṃ hrīḥ //(STT 1,388,862)
hūṃ karmavajrajvālāmāla hūṃ aḥ //(STT 1,388,862)

vajravegena niṣkramya buddhasya puratas tathā /(STT 1,388,863)
saṃlikhed vidhivat prājño vajrahuṃkāramaṇḍalam //(STT 1,388,863)

tatredaṃ vajravegahṛdayaṃ bhavati /:(STT 1,388,864)
oṃ vajravegākrama hūṃ //(STT 1,388,864)

evaṃ vajradhātvādiṣu sarvamaṇḍaleṣu sūtram ākramya sarvato gacched iti //(STT 1,388,865)

athāsya mudrā bhavati //(STT 1,389,866)
manasotkṣipya rekhāṃ tu vajrasūtram athāpi vā /(STT 1,389,866)
praviśan niṣkraman vāpi trasyate samayān na sa iti //(STT 1,389,866)
% trasyate: emend bhraśyate following SVU

tatra madhye mahasattvaṃ vajrapāṇiṃ samālikhet /(STT 1,389,867)
mahānīlotpalarucaṃ vajrahuṃkārasaṃgraham //(STT 1,389,867)

īṣaddaṃṣṭrākarālāsyaṃ saroṣahasitānanam /(STT 1,389,868)
pratyālīḍhasusaṃsthitaṃ jvālāmālaikulprabham //(STT 1,389,868)

vāmapādasamākrāntaṃ tena karya maheśvaraḥ /(STT 1,389,869)
dakṣṇaṃ tu likhet pādam umāstanabharasthitam //(STT 1,389390,869)

tatrāsya hṛdayaṃ bhavati /:(STT 1,390,8692)
hūṃ //(STT 1,390,8692)

tasya pārśveṣu sarveṣu vajrakrodhān niveśayet /(STT 1,390,870)
kruddhadaṃṣṭrākarālāṃs tu jvālāmālaikulaprabhān //(STT 1,390,870)

athaiṣāṃ hṛdayāni bhavanti //:(STT 1,390,871)
oṃ vajrasattvakrodha hūṃ phaṭ //(STT 1,390,871)
oṃ vajrakrodhākarṣaya hūṃ phaṭ //(STT 1,390,871)
oṃ vajrakāmakrodha rāgaya hūṃ phaṭ //(STT 1,390,871)
oṃ vajratuṣṭikrodha sādhu sādhu hūṃ phaṭ //(STT 1,390,871)

vajravegena cākramya dvitīyaṃ maṇḍalottamam /(STT 1,391,872)
tatra vajrābhiṣekaṃ tu likhet krodheśvarīvṛtam //(STT 1,391,872)

athaiṣāṃ hṛdayāni bhavanti //:(STT 1,391,873)
traḥ //(STT 1,391,873)
oṃ vajrabhṛkuṭikrodha hara hara huṃ phaṭ //(STT 1,391,873)
oṃ vajrasūryamahājvālāmālakrodha jvālya sarvaṃ huṃ phaṭ //(STT 1,391,873)

oṃ vajrakrodhaketu dehi huṃ phaṭ //(STT 1,391,874)
oṃ vajrāṭṭahāsakrodha haḥ haḥ haḥ haḥ huṃ phaṭ //(STT 1,391,874)

vajravegena cākramya tṛtīyaṃ maṇḍalottamam /(STT 1,392,875)
vajrasenaṃ samālekhyaṃ vṛtaṃ krodhair mahātmabhiḥ //(STT 1,392,875)

athaiṣāṃ hṛdayāni bhavanti //:(STT 1,392,876)
hrīḥ //(STT 1,392,876)
oṃ vajradharmakrodha vināśaya viśodhaya huṃ phaṭ //(STT 1,392,876)
oṃ vajratīkṣṇakrodha cchinda cchinda huṃ phaṭ //(STT 1,392,876)

oṃ  vajrahetukrodha praviśa praveṣaya maṇḍalaṃ sarvān huṃ phaṭ //(STT 1,392,877)
oṃ vajrakrodhabhāṣa vada vada huṃ phaṭ //(STT 1,392,877)

vajravegena cākramya caturthaṃ maṇḍalottamam /(STT 1,393,878)
vajrāveśaṃ samālekhyaṃ vajrakrodhagaṇair vṛtam //(STT 1,393,878)

tatraiṣāṃ hṛdayāni bhavanti //:(STT 1,393,879)
aḥ //(STT 1,393,879)
huṃ vajrakarmakrodha kuru 2 huṃ phaṭ //(STT 1,393,879)
oṃ vajrakavacakrodha rakṣa rakṣa huṃ phaṭ //(STT 1,393,879)

oṃ vajrayakṣakrodha khāda khāda huṃ phaṭ //(STT 1,393,880)
oṃ vajrakrodhamuṣṭi sādhaya samaya huṃ phaṭ //(STT 1,393,880)

maṇḍalasya tu koneṣu yathāvad anupūrvaśaḥ /(STT 1,394,881)
vajradhātuprayogeṇa guhyapūjāṃ samālikhet //(STT 1,394,881)

athāsāṃ hṛdayamudrā bhavanti //:(STT 1,394,882)
oṃ vajralāsye rāgaya hūṃ phaṭ //(STT 1,394,882)
oṃ vajramāle 'bhiṣiñca huṃ phaṭ //(STT 1,394,882)

oṃ vajragīte gāda gāda hūṃ phaṭ //(STT 1,394,883)
oṃ vajranṛte vaśīkuru huṃ phaṭ //(STT 1,394,883)

vajravegena niṣkramya bāhyamaṇḍalam uttamam /(STT 1,394,884)
tatra koṇeṣu kartavyaṃ pūjādevīcatuṣṭayam //(STT 1,394,884)

athāsāṃ hṛdayamudrā bhavanti //:(STT 1,394,885)
oṃ vajradhūpapūjāspharaṇasamaye huṃ phaṭ //(STT 1,394,885)
oṃ vajrapuṣpapūjāspharaṇasamaye huṃ phaṭ //(STT 1,394,885)

oṃ vajrālokapūjāspharaṇasamaye huṃ phaṭ //(STT 1,394,886)
oṃ vajragandhapūjāspharaṇasamaye huṃ phaṭ //(STT 1,394,886)

aṅkuśādyās tu kartavyā dvāramadhyacatuṣṭaye /(STT 1,395,887)
bāhyamaṇḍalasaṃstheṣu bāhyavajrakulāni tu //(STT 1,395,887)

athaiṣāṃ hṛdayamudrā bhavanti //:(STT 1,395,888)
oṃ vajrāṅkuśakrodhākarṣaya sarvasamayān hūṃ jjaḥ //(STT 1,395,888)
oṃ vajrapāśakrodha praveśaya sarvasamayān huṃ hūṃ //(STT 1,395,888)

oṃ vajrasphoṭamahākrodha bandha bandha sarvasamayān huṃ vaṃ //(STT 1,395,889)
oṃ vajrāveśakrodhāveśaya sarvasamayān huṃ aḥ //(STT 1,395,889)

athātra trilokavijayamahāmaṇḍale praveśavidhivistaro bhavati //:(STT 1,395,890)
tatrādita eva tāvat samayaṃ vajrācārya eva vajrakrodhaterittirimudrāṃ baddhvā praviśet //(STT 1,395396,890)
praviṣṭvā sarvatathāgatān vijñāpayet /:(STT 1,396,890)

ahaṃ, bhagavantas tathāgatāḥ, krodhavaśaṃ yāsyāmi, nigrahītavyān nigrahīṣyāmi, saṃgrahītavyān saṃgrahīṣyāmi //(STT 1,396,891)
tan me bhagavanta ājñāṃ dadatu kathaṃ pratipadyāmi (STT 1,396,891)

iti kṛtvā, vajrakrodhaterittirimudrāṃ svahṛdayaṃ yathāvat sthāpya, vajrāṅkuśādibhiḥ karmāṇi kṛtvā, punaḥ sarvasamayamudrāṃ bandhayet //(STT 1,396,892)

tataḥ sarve sāṃnidhyaṃ kalpayanti /.(STT 1,396,893)
tato guhyapūjācatuṣṭayaṃ kṛtvā, tathā dhūpādibhiś ca /(STT 1,396,893)

tato vajraśiṣyān praveśayed anena vidhinā /.(STT 1,397,894)
svayaṃ vajrācāryo vajrakrodhaterittirimudrāṃ baddhvā, praveśayed anena mantreṇa //(STT 1,397,894)
oṃ vajra samayaṃ praviśāmi śiṣyāya bandhayed anena hṛdayena /:(STT 1,397,894)
oṃ gṛhṇa vajrasamaya huṃ vaṃ //(STT 1,397,894)

tato nīlavastrottarīyanīloṣṇīṣāvabaddhaśirā nīlanaktakena mukhaṃ baddhvā, praveśayed anena mantreṇa /:(STT 1,397,895)

oṃ vajrasamayaṃ praviśāmi //(STT 1,397,896)

tataḥ praveśya vajrāveśasamayamudrayāsyāveśam utpādayed anena hṛdayena /:(STT 1,397,897)
vajrāveśa aḥ //(STT 1,397,897)

tataḥ samāviśati /(STT 1,397,898)
tenāveśena sarvatathāgatair adhiṣṭhīiyate /.(STT 1,397,898)
sarvaṃ cātītānāgatapratyutpannaṃ nimiṣād eva jānāti /.(STT 1,397,898)
avadhyaś ca bhavati sarvasattvebhyaḥ adhṛṣyaḥ /.(STT 1,397,898)

huṃkāreṇa ca sarvasattvanigrahānugrahasamartho bhavati /.(STT 1,397,899)
vajrapāṇiś cāsya nityaṃ sarvakāryāṇi sādhayatīti //(STT 1,397,899)

tataḥ śapathahṛdayaṃ dadyāt /.(STT 1,398,900)
tato yathāvan mukhabandhaṃ muktā mahāmaṇḍalaṃ darśayet /.(STT 1,398,900)
maṇḍale dṛṣṭamātre tu sarvapāpair vimucyate /(STT 1,398,900)
sakalatrilokavijayasamartho bhavati /.(STT 1,398,900)

huṃkāreṇa ca mahā0devādisarvadevākarṣaṇapraveṣanabandhanavaśīkaraṇapātanakṣamo bhavati //.(STT 1,398,901)
sarvatathāgatādhiṣṭhānāc ca vajrapāṇir mahābodhisattvaḥ satatānubaddhaḥ svakīyāḥ siddhir dadāti //(STT 1,398,901)

tato 'sya vajrābhiṣekeṇābhiṣicya, tīkṣṇasvavajracihnaṃ yathāvat pāṇibhyāṃ dātavyam anena mantreṇa /:(STT 1,398,902)
oṃ vajrapāṇivajrakarmakaro bhava //(STT 1,398,902)

tato vajranāmābhiṣekaṃ dadyād anena mantreṇa /:(STT 1,398,903)
oṃ vajrakrodha tvām abhiṣiñcāmi vajranāmābhiṣekatah, he vajranāma //(STT 1,398,903)

tato yasya yan nāma kuryāt, tasya heśabdaḥ prayoktavya iti //(STT 1,398,904)

tato jñānāny utpādayet /:(STT 1,399,905)
vajrabimbaṃ samālikhya hṛdi jvālaikulaprabham /(STT 1,399,905)
vajrakrodhasamāpattyā sarvam āveśayej jagat //(STT 1,399,905)

vajraratnaṃ lalāṭe tu samālikhya tathaiva ca /(STT 1,399,906)
vajrakrodhasamāpattyā sarvasattvān vaśaṃ nayet //(STT 1,399,906)

vajrapadmaṃ gale kṛtvā jvālāmālaikulaprabham /(STT 1,399,907)
vajrakrodhasamāpattyā sarvasattvān sa nāśayet //(STT 1,399,907)

sarvavajraṃ pratiṣṭhāpya mūrdhni jvalākulaprabham /(STT 1,399,908)
vajrakrodhasamāpattyā rakṣet sarvam idam jagat //(STT 1,399,908)

athāsāṃ jñānamudrāṇāṃ hṛdayāni bhavanti //:(STT 1,399,909)
huṃ sattvavajrakrodhāviśa aḥ //(STT 1,399,909)
ho ratnavajrakrodhavaśam ānaya tram //(STT 1,399,909)
huṃ vajradharmakrodha phaṭ //(STT 1,399,909)
haṃ karmavajrakrodha rakṣa //(STT 1,399,909)

tato devādyākarṣaṇamudrājñānaṃ śikṣayet //(STT 1,400,910)
vajrāṅkuśaṃ samālikhya tale huṃkārasaṃjñitām /(STT 1,400,910)
aṅgulīṃ cālayet kruddho devākarṣaṇam uttamam //(STT 1,400401,910)

vajrāṅkuśaṃ samālikhya svapādatalamadhyataḥ /(STT 1,401,911)
liṅgam ākramya tenaiva devān samākarṣed dhruvam //(STT 1,401,911)

vajrāṅkuśam samālikhya svameḍhre tu samutthite /(STT 1,401,912)
cālayaṃs tu samākarṣed umādyāḥ sarvayoṣitaḥ //(STT 1,401,912)

vajrāṅkuśaṃ samālikhya guhyatrikakude tathā /(STT 1,401,913)
tenākrameta yaṃ devaṃ tasyākarṣaṇam uttamam //(STT 1,401,913)

tatraiṣāṃ hṛdayāni bhavanti //:(STT 1,401,914)
oṃ vajrakrodhāgrākarṣaya huṃ phaṭ //(STT 1,401,914)
oṃ vajrakarmāṅkuśakrodhākarṣaya huṃ phaṭ //(STT 1,401,914)

oṃ vajrakrodhadaṇḍāgrākarṣaya huṃ phaṭ //(STT 1,401,915)
oṃ vajrakrodhāsanāgacchākarṣayāmi te vajrasamayam anusmara huṃ phaṭ //(STT 1,401,915)

tataś caturvidhamudrājñānaṃ śikṣayet //:(STT 1,402,916)
pratyālīḍhaṃ samāsthāya vajrāveśaprayogataḥ /(STT 1,402,916)
kṣaṇād dhuṃkāramātreṇa sarvam āveśayej jagat //(STT 1,402,916)

vajravācā vadet samyak caturhuṃkārasaṃyutam /(STT 1,402,917)
hṛdayaṃ sarvabuddhānāṃ sarvam apy ānayed dhurvam //(STT 1,402,917)

vajrakrodhasamāpattyā vajrakrodhāgradṛṣṭiḥ /(STT 1,402403,918)
mārayeta jagat sarvaṃ vajrahuṃkārayogataḥ //(STT 1,403,918)

manasā varmayet kāyam ātmanas tu parasya vā /(STT 1,403,919)
mahākavacayogena rakṣet sarvam idaṃ jagad iti //(STT 1,403,919)

athaiṣāṃ hṛdayāni bhavanti //:(STT 1,403,920)
oṃ vajrakrodhakāyāveśaya huṃ aḥ //(STT 1,403,920)
oṃ vajravidyottamamahākrodhānaya ho bhagavan vajra huṃ phaṭ //(STT 1,403,920)

oṃ vajrakrodhadṛṣṭi hana daha paca vināśaya huṃkāreṇa pātaya vajrasamaya huṃ phaṭ //(STT 1,403,921)
oṃ manodṛḍhavajrakavacakrodha rakṣa huṃ phaṭ //(STT 1,403,921)

tataḥ sarvasattvamudraṇamudrājñānaṃ śikṣayet //:(STT 1,403,922)
vajrakrodhasamāpattyā yasya yasya pariṣvajet /(STT 1,404,922)
vajrahuṃkārajāpena mudrito bhavate sa tu //(STT 1,404,922)

saṃlapan mahatā vācā ṭakki huṃ phaṭ sakṛd vadet /(STT 1,405,923)
yasya kruddhaḥ dīptena vajreṇābhihato bhavet //(STT 1,405,923)

vajradṛṣtyā nirīkṣan vai vajrakrodhasamādhinā /(STT 1,405,924)
yasya yasya tu sattvasya so so maraṇam āpnuyāt //(STT 1,405,924)

manasā mārayāmīti vajraṃ hṛdi tu bhāvayet /(STT 1,405,925)
huṃkāreṇaiva sarveṣāṃ mudrayaty abhitaḥ svayam iti //(STT 1,405,925)

yasya sattvasya yenaiva manasā mudrayaty asau /(STT 1,405,926)
ābhir mudrābhir atyarthaṃ sarvakarmāṇi sādhayed iti //(STT 1,405,926)

athāsāṃ hṛdayāni bhavanti //:(STT 1,405,927)
ṭakki aḥ //(STT 1,405,927)
ṭakki jjaḥ //(STT 1,405,927)
ṭakki huṃ //(STT 1,405,927)
ṭakki haṃ //(STT 1,405,927)

ekaikayā tu mudrayā caturṣu karmasu catvāri mudrāhṛdayāni prayuñjed iti //(STT 1,405,928)

tato rahasyakrodhamudrājñānaṃ śikṣayet //:(STT 1,405,929)
sarvāṅgataḥ pari.vajya huṃkāraṃ yasya yojayet /(STT 1,405,929)
dvayendriyasamāpattyā tasya naśyeta jīvitam //(STT 1,405,929)

cummbaṃs tu daśanair oṣṭhaṃ gṛhya huṃkārayogataḥ /(STT 1,405,930)
dvayendriyasamāpattyā yasya tasya mukhaṃ patet //(STT 1,405,930)

huṃ kāraṃ yaḥ prayuñjīta sukhaṃ tv anubhavann asau /(STT 1,405,931)
dvayendriyasamāpattyā yasya so duḥkham āpnuyāt //(STT 1,405,931)

huṃkāraṃ yaḥ prayuñjīta sarvāṅgena tu pīḍayan /(STT 1,405,932)
dvayendriyasamāpattyā tasya sarvatanuḥ pated iti //(STT 1,405406,932)

athātra hṛdayāni bhavanti //:(STT 1,406,933)
huṃ aḥ //(STT 1,406,933)
huṃ jjaḥ //(STT 1,406,933)
huṃ hoḥ //(STT 1,406,933)
huṃ haṃ //(STT 1,406,933)

tatas trilokavijayamahāmaṇḍalasamayatattvamudrājñānaṃ śikṣayet //:(STT 1,406,934)

vajradhātuprayogeṇa buddhānusmṛtimān bhavet /(STT 1,406,935)
yas tu sattva hitārthāya sa tu buddhatvam āpnuyāt //(STT 1,406407,935)

maheśvaram umāṃ caiva bhūmau likhya tathaikramet /(STT 1,407,936)
yathālekhyānusāreṇa sattvamudrāṃ sa sādhayet //(STT 1,407,936)

anayā baddhamātrayā trilokavijayī sa tu /(STT 1,407,937)
siddhividyo bhavet kṣipraṃ vajrahuṃkārasaṃnibhaḥ //(STT 1,407,937)

jvālāmaṇḍalamadhyasthā yathālekhyānusārataḥ /(STT 1,407,938)
kāyavākcittavajrais tu sattvamudrās tu bandhayet //(STT 1,407,938)

athāsāṃ karma vakṣyāmi vajrakarmam anuttaram /(STT 1,407,939)
buddhānusmṛtisaṃsiddhaḥ śīghraṃ buddhatvam āpnuyād iti //(STT 1,407,939)

trilokavijayāṃ baddhvā trilokavijayī bhavet /(STT 1,407,940)
vajrāyuḥ sarvagāmī tu vajrahuṃkārasaṃnibhaḥ //(STT 1,407,940)

vajrābhiṣekā rājyatvaṃ lokaiśvaryaṃ sudharmiṇī /(STT 1,407,941)
karmavajramahākrodhā vajrakarmakarī bhavet //(STT 1,407,941)

sattvakrodhā mahādārḍhyaṃ krodhāṅkuśyā samāhvanam /(STT 1,407,942)
rāgayet krodharāgā tu sādhukrodhā tu tuṣṭidā //(STT 1,407,942)

bhṛkuṭyā nāśayet sarvaṃ krodhasūryā sutejatām /(STT 1,407,943)
ketukrodhāhared arthān aṭṭahāsā tu mārayet //(STT 1,407408,943)

dharmakrodhā hared dharmāṃś chided vai krodhavajrayā /(STT 1,408,944)
hetukrodhā hared duḥkhān vāg gharet krodhabhāṣayā //(STT 1,408,944)

karmakrodhā sukarmāṇi kuryād rakṣāṃ tu rakṣayā /(STT 1,408,945)
krodhayakṣāripuṃ khādet krodhamuṣṭis tu siddhideti //(STT 1,408,945)

atha vajrasamayamudrābandho bhavati //:(STT 1,409,946)
vajradvikasamudbhūtāḥ samayāgryas tu kīrtitāḥ /(STT 1,409,946)
tāsāṃ bandhaṃ pravakṣyāmi krodhabandham anuttaram //(STT 1,409,946)

bāhuvajraṃ samādhāya kaniṣṭhāṅkuśabandhitā /(STT 1,409,947)
trilokavijayā nāmā tarjanīdvayatarjanī //(STT 1,409,947)

tathaivāgryāmukhāsaṃgān maṇis tu pravikuñcitā /(STT 1,409,948)
samotthamadhyapadmā tu madhyāgradvaya tarjiteti //(STT 1,409,948)

tarjanīdvayavajrā tu dakṣiṇā kuñcitāṅkuśī /(STT 1,409,949)
tasyaiva grastahuṃkārā sādhukārā tathaiva hi //(STT 1,409410,949)

dvyagrā saṃsthā bhṛkuṭyāṃ tu hṛdi sūryāgramaṇḍalā /(STT 1,410,950)
prasāritabhujāmūrdhni tarjanī mukhakāsinī //(STT 1,410,950)

tarjanīnakhasaṃsaktā kośamuṣṭis tu dakṣiṇā /(STT 1,410,951)
samamadhyāgryotthacakrā tu mukhataḥ praviniḥsṛtā //(STT 1,410,951)

tarjanīmadhyavajrā ca grīvāveṣṭita(or grīvāveṣṭita)tarjanī /(STT 1,410,952)
agryādvikamahādaṃṣṭrā grastāgrā vajramuṣṭineti //(STT 1,410,952)

vajralāsyādisattvīnāṃ mudrās tā eva huṃkṛtāḥ /(STT 1,410,953)
dharmamudrās tu tā eva huṃkāraiḥ sahitā punaḥ //(STT 1,410,953)

atha vajrasamayadharmamudrā bhavanti //:(STT 1,412,954)
huṃkāro buddhavajribhyāṃ traḥkāro vajragarbhataḥ /(STT 1,412,954)
hrīḥkāro vajrasenasya aḥkāro vajraviśvata iti //(STT 1,412,954)

huṃ heḥ /(STT 1,413,955)
trāṃ taṃ /(STT 1,413,955)
hi hīḥ /(STT 1,413,955)
deḥ haḥ /(STT 1,413,955)
dhik khīḥ (STT 1,413,955)
hūṃ graṃ /(STT 1,413,955)
kṛ vaṃ /(STT 1,413,955)
dṛ aḥ //(STT 1,413,955)

tato vajrasamayakarmamudrā bhavanti //:(STT 1,413,956)
krodhamuṣṭiṃ dvidhīkṛtya vajragarvādiyogataḥ /(STT 1,413,956)
karmamudrāḥ samāsena mahāvajrakule smṛtāḥ //(STT 1,413,956)

yasya yasyāstu mudrā yā yad yat pārśvaṃ tu karmataḥ /(STT 1,413,957)
tatra tatra tu vai veṣṭya tāṃ tāṃ mudrāṃ  prayojayet //(STT 1,413,957)

sarvamudrāvidhiḥ //(STT 1,413,958)

athātra trilokavijayamahāmaṇḍalasādhāraṇamudrābandho bhavati //:(STT 1,414,959)

trilokavijayā mudrā vajrāgrasamayasya tu /(STT 1,414,960)
vajrahuṃkāramantrasya sarvasiddhipradā kṣaṇāt //(STT 1,414,960)

kaniṣṭhāgryāṅkuśair bandhed vajrau dvāv adharottarau (STT 1,414,961)
samayāṅkuśamudreyaṃ sarvam ākarṣayet kṣaṇāt //(STT 1,414,961)

sarvavidyottamānāṃ tu trilokavijayā smṛtā /(STT 1,414,962)
pātanī caiva sarvasya sarvakarmakarī tathā //(STT 1,414,962)

dvivajrāgryāṅgulī samyak saṃdhāya susamāhitaḥ /(STT 1,414,963)
utthāpayen mṛtaṃ sarvaṃ vajrottiṣṭheti saṃjñitā //(STT 1,414,963)

dvivajrāgryāṅgulī samyag vajrabandhena bandhayet /(STT 1,414,964)
parivartya shapen mūrdhni āyurārogyavardhanī //(STT 1,414,964)

vajrabandhaṃ samāṅguṣṭhapraveśitā /(STT 1,414,965)
tarjanīdṛḍhasaṃkocā valitā pādakarṣaṇī //(STT 1,414,965)

trilokavijayāṃ baddhvā yasya bimbaṃ samākramet /(STT 1,414,966)
vāmapādena taṃ sattvaṃ māsād ardhena sidhyati //(STT 1,415,966)

vajramudrādvikiaṃ baddhvā tāḍayeta parasparam /(STT 1,415,967)
yasya vai sattvakāyaṃ tu samāviṣṭas tu tāḍayet //(STT 1,415,967)

vajramudrādvikaṃ baddhvā kavacas tvaṃ parasya vā /(STT 1,415,968)
granthanaṃ tarjanībhyāṃ tu rakṣā bhavati śāśvatī //(STT 1,415,968)

vajrabandhaṃ tale kṛtvā cchādayeta kruddhāmānasaḥ /(STT 1,415,969)
gāḍham aṅguṣṭhavajreṇa sidhyed vajrakulaṃ mahat //(STT 1,415,969)

sattvavajraṃ dṛḍhīkṛtya dvyaṅguṣṭhagrastamadhyame /(STT 1,416,970)
kaniṣṭhāvajramukhato tīkṣṇā tu samayagrāhā //(STT 1,416,970)

vajramudrādvikaṃ baddhvā kuñcitāgryā nibandhitam /(STT 1,416,971)
valitodvalitaṃ kurvan devāksarṣaṇam uttamam //(STT 1,416,971)

vajrabandhaṃ dṛḍhīkṛtya kuñcitāgryā suyantritam /(STT 1,416,972)
saṃdhyāṅguṣṭhayugalaṃ pīḍya madhye 'ntarīkṣiṇām //(STT 1,416,972)

kaniṣṭhāṅgulimadhyaṃ tu vajramudrādvikasya tu /(STT 1,416417,973)
pṛṣṭhato 'gryāṅguligrastaṃ parivartya khacāriṇām //(STT 1,417,973)

vajrarakṣaṃ dṛḍhīkṛtya vajrabandhaṃ tu pīḍayet /(STT 1,417,974)
bhaumānāṃ samayo hy eṣa sarvakṛd duratikramaḥ //(STT 1,417,974)

vajramudrādvikaṃ baddhvā vāmavajrāgryapīḍitā /(STT 1,417,975)
antyāṅgulisamāsphoṭā pātālākarṣaṇī tv iyam //(STT 1,417,975)

granthitaṃ vajrabandhena dṛḍhaṃ tarjanikādvayam /(STT 1,417,976)
madhyamāṅguṣṭhavajraṃ tu duṣṭamudrāprabhañjakam //(STT 1,417,976)

vajramudrādvayaṃ baddhvā hṛdi sthāpya samāhitaḥ /(STT 1,417,977)
pīḍayet krodhamuṣṭiṃ tu bāhaymaṇḍalanāśanī //(STT 1,417,977)

vāmavajrāṅguliṃ gṛhya dakṣiṇā kuñcitāgryayā /(STT 1,417,978)
āsphoṭayan susaṃkruddhaḥ sumerum api pātayet //(STT 1,417,978)

vāmavajrāṅguliṃ gṛhya dakṣṇāgryāṅkuśena tu /(STT 1,417,979)
ākarṣayan susaṃkruddho grahān sarvān vaśaṃ nayet //(STT 1,417,979)

vajrabandhaṃ samādhāya bāhubhyāṃ sudṛḍhaṃ hṛdi /(STT 1,418,980)
vajrāgryābhyāṃ svakakṣau tu kuśaṃs tu hṛdayaṃ haret //(STT 1,418,980)

agryāṅgulimukhābhyāṃ tu pīḍayet kruddhamānasaḥ /(STT 1,418,981)
aṅguṣṭhadvayamūlaṃ tu jvarākarṣaṇam uttamam //(STT 1,418,981)

vajrāñjaliṃ dṛḍhīkṛtya tarjanīdvayakuñcitā /(STT 1,418,982)
susaṃdhitasamāṅguṣṭhayantritā pāpahāriṇī //(STT 1,418,982)

agryāṅgulidvayaṃ baddhvā vajramudrādvikāntarāt /(STT 1,418,983)
samutkṣipet kṣaṇād ūrdhaṃ patitotthāpanā parā //(STT 1,418,983)

vajrabandhaṃ dṛḍhīkṛtya madhyamāmukhasaṃdhitā /(STT 1,418,984)
caturantyamukhāsaṃgāt pāpān sphoṭayati kṣaṇāt //(STT 1,418,984)

atha sarvatathāgatamaṇḍalakalpanāmudrābandho bhavati /:(STT 1,419,985)
sūtrayan maṇḍalaṃ pūrvaṃ vajramudrāgraheṇa tu /(STT 1,420,985)
sūtraṃ tu dhārayet paścād yathāvatsūtraṃ smṛtam //(STT 1,420,985)

susaṃdhitasamāgryaṃ tu vajramudrādvikasya tu /(STT 1,420,986)
kṛtvā tu sarvaraṅgāṇi dīptadṛṣṭyā samāhvayet //(STT 1,420,986)

dvivajrāgryāṅgulī samyak saṃdhāyottānato dṛḍham /(STT 1,420,987)
vidārayeta saṃkruddho dvārodghāṭanam uttamam iti //(STT 1,420,987)

atha sarvavajrakulasarvamudrāsādhanaṃ bhavati /:(STT 1,420,988)
pratyālīḍhakṛtiṃ kṛtvā krodhavācā pravatrayan /(STT 1,420,988)
krodhadṛṣṭyā tu saṃkruddhaḥ sarvakarmāṇi sādhayed iti //(STT 1,420,988)

sarvatathāgatavajrasamayān mahākalparājāt trilokavijayamahāmaṇḍalavidhivistaraḥ samāptaḥ // //(STT 1,421,989)

krodhaguhyamudrāmaṇḍalavidhivistaraḥ (STT 1,422,990)

atha bhagavān punar api vajradhāraṇīsamayasaṃbhavavajrādhiṣṭhānaṃ nāma samādhiṃ samāpadyemāṃ svavidyottamām abhāṣat //:(STT 1,422,991)
oṃ sarvavajriṇi vajramāta ānaya sarvaṃ vajrasatyena huṃ jjaḥ //(STT 1,422,991)

athāsyāṃ bhāṣitamātrāyām vajrapāṇihṛdayāt sa eva bhagavān vajrapāṇir vajrapāṇisadṛśasarvātmabhāvāḥ samantajvālāgarbhā vajrakrodhasamayamudrādevatā bhūtvā viniḥsṛtya, sarvalokadhātuṣu sarvatathāgatārthān (STT 1,422,992)

niṣpādya, bhagavato vajrasattvasya guhyabhāryātāpracchādanārthaṃ kāyavākcittavajramudrābimbāni bhūtvā, bhagavato vairocanasya trilokavijayamahāmaṇḍalayogena candramaṇḍalāśritā bhūtvedam udānam udānayinsuḥ //(STT 1,422,993)

aho hi sarvabuddhānāṃ guhyajñānam anuttaram /(STT 1,422,994)
yat tathāgatasaukhyārthaṃ bhāryātvam api kurvata iti //(STT 1,422,994)
hīḥ //(STT 1,422,994)

atha vajrapāṇiḥ punar api svakulasamayamudrāmaṇḍalaṃ vajrasamayaguhyaṃ nāmābhāṣāt //:(STT 1,423,995)

athātaḥ saṃpravakṣyāmi vajramaṇḍalam uttamam /(STT 1,423,996)
vajradhātupratīkāśaṃ krodhaguhyam iti smṛtam //(STT 1,423,996)

mahāmaṇḍalayogena sūtrayet sarvamaṇḍalam /(STT 1,423,997)
paṃcamaṇḍalasaṃstheṣu guhyamudrāṃ niveśayet //(STT 1,423,997)

vajramaṇḍalamadhye 'smin buddhabimbaṃ niveśayet /(STT 1,423,998)
buddhasya krodhasamayān yathāvat tu likhed buddhaḥ //(STT 1,423,998)

vajravegena niṣkramya vajrapāṇes tu maṇḍalam /(STT 1,424,999)
tatra madhye likhet tiryakśūle vajraṃ pratiṣṭhitam //(STT 1,424,999)

jvālāmadhye likhet tasya yathāvad anupūrvaśaḥ /(STT 1,424,1000)
vajraṃ vajrāṅkuśaṃ caiva vāṇaṃ  tuṣṭiṃ tathaiva ca //(STT 1,424,1000)

vajravegena cākramya dvitīyaṃ maṇḍalottamam /(STT 1,424,1001)
vajraratnaṃ likhec caiva cakramadhye pratiṣṭhitam //(STT 1,424,1001)

vajraṃ bhṛkuṭimadhye tu vajraṃ sūrye tathā dhvajam /(STT 1,424,1002)
dantapaṅkutiṃ tathā vajre tasya pārśveṣu saṃlikhet //(STT 1,424,1002)

vajravegena cākramya tṛtīyaṃ manḍalottamam /(STT 1,424,1003)
vajrapadmaṃ likhed divyaṃ padmamadhye pratiṣṭḥitam //(STT 1,424,1003)

jvālāmadhye likhet padmaṃ khaḍgaṃ cakraṃ tathaiva ca /(STT 1,424425,1004)
vajrajihvāṃ yathāvat tu tasya pārśveṣu sarvadā //(STT 1,425,1004)

vajravegena cākramya caturthaṃ maṇḍalottamam /(STT 1,425,1005)
triyagvajre likhed vajraṃ vṛtaṃ vajrair mahāprabhaiḥ //(STT 1,425,1005)

tasyāḥ pārśveṣu sarveṣu sarvajvālākulaprabhāḥ /(STT 1,425,1006)
sarvavajraṃ sukavacaṃ vajradaṃṣṭrāṃ sumuṣṭi ceti //(STT 1,425,1006)

koṇeṣu bāhyasaṃstheṣu yathāvat tu likhen nayam /(STT 1,425,1007)
ataḥ paraṃ pravakṣyāmi mudrāvidyāḥ samāsataḥ //(STT 1,425,1007)

jhiḥ //(STT 1,426,1008)
oṃ vajrakrodhasamaye jhiḥ //(STT 1,426,1008)
oṃ vajraroṣāṅkuśy ānaya sarvaṃ jhiḥ //(STT 1,426,1008)
oṃ vajraroṣe kāmavajriṇi vaśaṃ ma ānaya jhiḥ //(STT 1,426,1008)
oṃ vajratuṣṭikrodhe toṣaya sarvān jhiḥ //(STT 1,426,1008)

vajrajhiḥkāramaṇḍale //(STT 1,426,1009)

jiḥ //(STT 1,426,1010)
oṃ vajrabhṛkuṭikrodhe hara sarvārthān jiḥ //(STT 1,426,1010)
oṃ vajrajvālāmālāprabhe mahākrodhāgni jvālaya sarvaṃ raviroṣe jiḥ //(STT 1,426,1010)

oṃ vajradhvajāgrakeyūramahākrodhe dehi me sarvārthaṃ jiḥ //(STT 1,426,1011)
oṃ vajrāṭṭahāsini hasa hasāṭṭāṭṭahāsena māraya jiḥ //(STT 1,426,1011)

vajrajiḥkāramaṇḍale //(STT 1,426,1012)

diḥ //(STT 1,426,1013)
oṃ vajraśuddhakrodhe hana māraya duṣṭān diḥ //(STT 1,426,1013)
oṃ tīkṣṇakrodhe vicchinda vajra^kośena sarvān diḥ //(STT 1,426,1013)

oṃ vajrahetumahākrodhe praviśa cakraṃ praveśaya sarvān diḥ //(STT 1,426,1014)
oṃ vajrajihve mahākrodhabhāṣe vacāṃ muñca diḥ //(STT 1,426,1014)

vajradiḥkāramaṇḍale //(STT 1,426,1015)

hniḥ //(STT 1,426,1016)
oṃ sarvamukhe karmavajriṇi mahākrodhe kuru sarvaṃ hniḥ //(STT 1,427,1016)
oṃ vajrakavacakrodhe rakṣa māṃ hniḥ //(STT 1,427,1016)

oṃ vajracaṇḍakrodhe mahāyakṣiṇi vajradaṃṣṭrākarālabhīṣaṇe bhīṣāpaya hniḥ //(STT 1,427,1017)
oṃ vajrakrodhamuṣṭi bandha hniḥ //(STT 1,427,1017)

vajrahniḥkāramaṇḍale //(STT 1,427,1018)

tataḥ koṇamaṇḍaleṣu vajranṛtyaguhyapūjāvidyāhṛdayāni bhavanti //:(STT 1,429,1019)
vajra hūṃ khnaṃ //(STT 1,429,1019)
vajra hūṃ ghuṃ //(STT 1,429,1019)
vajra hūṃ teṃ //(STT 1,429,1019)
vajra hūṃ steṃ //(STT 1,429,1019)

bahiḥ koṇeṣu tūryapūjāhṛdayāni bhavanti //:(STT 1,429,1020)
vajra tī te //(STT 1,429,1020)
vajra ṭaṃ ṭaḥ //(STT 1,429,1020)
vajra dhā dhū //(STT 1,429,1020)
vajra dho dhaḥ //(STT 1,429,1020)

dvārapālānāṃ pūjāhṛdayāni bhavanti //:(STT 1,429,1021)
vajra jaḥ jjaḥ //(STT 1,429,1021)
vajra hūṃ hūṃ //(STT 1,429,1021)
vajra vaṃ vaṃ //(STT 1,429,1021)
vajra aḥ aḥ //(STT 1,429,10201)

athāsmin vajrakulaguhyamaṇḍale praveśavidhivistaro bhavati //:(STT 1,430,1022)

tatrādita eva tāvat trilokavijayamahāmaṇḍalapraveśavidhinā praviśya, vajraṃ gṛhya, vajrakulasamayamudrāpratimudropamudrājñānamudrābhiḥ vajradharapūjārthaṃ nṛtyopahāraḥ kartavya iti //(STT 1,430,1023)

tatredaṃ nṛtyapratinṛtyopanṛtyajñānanṛtyopahāramudrājñānaṃ bhavati //:(STT 1,430,1024)

tatrādita eva vajradhātusaṃgrahahṛdayaṃ vajragītena gāyan, sarvatathāgatānāṃ sotropahāraṃ kṛtvā, vajrācāryeṇa sattvavajrimudrā sphoṭayitavyā /(STT 1,430,1025)
tato yathā praviṣṭān mudrābhiḥ samāviśanti //(STT 1,430,1025)

vajranṛtyaprayogeṇa vajrakrodhāṅgulidvayam /(STT 1,431,1026)
vajrahuṃkāramudrāṃ tu hṛdaye tu nibandhayet //(STT 1,431,1026)

tatas tu nṛtyavidhivat tena krodhāṅkuśena tu /(STT 1,431,1027)
ākarṣayan sarvabuddhān vajravāṇāṃ parikṣipet //(STT 1,431,1027)

vajravāṇaparikṣepād vajratuṣṭyā tu sādhayet /(STT 1,431,1028)
muktvā mudrāṃ yathāvidhi tālayā caiva bandhayet //(STT 1,431,1028)

anena pūjāvidhinā vajrapāṇiṃ tu toṣayet /(STT 1,431,1029)
tuṣṭaḥ san sarvakāryāṇi sādhayed rucitaḥ kṣaṇāt //(STT 1,431,1029)

tatraitāni nṛtyahṛdayāṇi bhavanti //:(STT 1,431,1030)
sidhya vajra //(STT 1,431,1030)
ānaya vajra //(STT 1,431,1030)
rāgaya vajra //(STT 1,431,1030)
sādhu vajra //(STT 1,431,1030)

tataḥ pratinṛtyopahārāḥ kartavyaḥ //(STT 1,432,1031)
tathaiva nṛtyan vāmāṃ tu gṛhya dakṣiṇamuṣṭinā /(STT 1,432,1031)
parivartya lalāṭe tu niveśyāgryāmukhena tu //(STT 1,432,1031)

tathaiva nṛtyan sūryaṃ tu parivartaṃ samāhvayet /(STT 1,432,1032)
vajraketuṃ samutkṣipya hased vajrāṭṭahāsayā //(STT 1,432,1032)

anena pūjāvidhinā rājādīn sarvamānuṣān /(STT 1,432,1033)
vaśitvāc ca sutejastvād dānād dhāsāc ca toṣayet //(STT 1,432,103)

tatraitāni pratimudrāhṛdayāni bhavanti //:(STT 1,432,1034)
āhi vajra //(STT 1,432,1034)
jvālaya vajra //(STT 1,432,1034)
dehi vajra //(STT 1,432,1034)
hasa hasa vajra //(STT 1,432,1034)

tathaiva nṛtyaṃ muktvā tu samakuṭmalasaṃdhite /(STT 1,433,1035)
agrāṅgulī hṛdi sthāpya named āśayakampitaiḥ //(STT 1,433,1035)

tathaiva nṛtyaṃś chinded vai vajrakośena nāyakān /(STT 1,433,1036)
alātacakrabhramayā bhrāmayec cakramaṇḍalam //(STT 1,433,1036)

gāyan vai vajravācā tu pūjayed vajrapāṇinam /(STT 1,433,1037)
anena pūjāvidhinā sarvaṃ bhavati śācvatam //(STT 1,433,1037)

tathaitāny upanṛtyahṛdayāni bhavanti //:(STT 1,433,1038)
kāmaya vajra //(STT 1,433,1038)
chinda vajra //(STT 1,433,1038)
bhrāmaya vajra //(STT 1,433,1038)
brūhi vajra //(STT 1,433,1038)

vajrakrodhāṅgulī samyag uttānamukhasaṃdhitā /(STT 1,434,1039)
parivartya tathoṇṇīṣe tarjanīmukhasaṃsthitā //(STT 1,434,1039)

vajrakarmaprayogeṇa sarvakāyāgramaṇḍalam /(STT 1,434,1040)
darśayan nṛtyavidhinā hṛdaye pratiśāmayet //(STT 1,434,1040)

tathaiva nṛtyavidhinā vajrarakṣāṃ tu bandhayet /(STT 1,434,1041)
vajradaṃṣṭre samādhāya vajramuṣṭyā tu pīḍayet //(STT 1,435,1041)

anena pūjāvidhinā sarvakarmakṣamo bhavet /(STT 1,435,1042)
kṛtvā caturvidhāṃ pūjāṃ mudrāṃ muñced yathā vidhīti //(STT 1,435,1042)

tatraitāni hṛdayāni bhavanti //(STT 1,435,1043)
nṛtya vajra //(STT 1,435,1043)
rakṣa vajra //(STT 1,435,1043)
khāda vajra //(STT 1,435,1043)
bandha vajra //(STT 1,435,1043)

tataḥ krodhaguhyamudrājñānaṃ śikṣayet //:(STT 1,436,1044)
vajraṃ gṛhya tu pāṇibhyāṃ sphoṭayet kruddhamānasaḥ /(STT 1,436,1044)
yasya nāmnā tu hṛdayaṃ sphuṭet tasya janasya hi //(STT 1,436,1044)

adhoṣṭhaṃ daśanair gṛhya yasya nāmnā tu pīḍayet /(STT 1,436,1045)
śiras tasya sphuṭec chīghraṃ yady ājñāṃ samatikramet //(STT 1,436,1045)

vajrakrodhamahādṛṣṭyā cakṣuṣī tu nimīlayet /(STT 1,436,1046)
nirīkṣan yasya nāmnā tu sphuṭete tasya cākṣiṇī //(STT 1,436,1046)

vajrakrodhasamāpattyā hṛdayaṃ svayam ātmanā /(STT 1,436,1047)
pīḍayed vajrabandhena tasya cītaṃ parisphuṭed iti //(STT 1,436,1047)

tatraitāni hṛdayāni bhavanti //:(STT 1,436,1048)
huṃ vajrasphoṭa ṭhaḥ //(STT 1,436,1048)
huṃ mukhavajra ṭhaḥ //(STT 1,436,1048)
huṃ vajranetra ṭhaḥ //(STT 1,436,1048)
huṃ manovajra ṭhaḥ //(STT 1,436,1048)

tato mahāvajrakulaguhyamudrājñānaṃ śikṣayet /(STT 1,437,1049)
tataḥ prathamaṃ tāvan mahāmudrābandho bhavati //(STT 1,437,1049)

kaniṣṭhāngkuśabandhena vajrakrodhān niveśayet /(STT 1,437,1050)
vāmatriśūlapṛṣthe tu trilokavijayā smṛtā //(STT 1,437,1050)

suprasāritavāmāgryā tathaivottānavārijā /(STT 1,437,1051)
parivartya tathā caiva vāmavajrapratiṣṭhiteti //(STT 1,438,1051)

vajrabandhaṃ tale kṛtvā cchādayet kruddhamānasaḥ /(STT 1,438,1052)
gāḍham aṅguṣṭhavajreṇa krodhaterittiriḥ smṛtā //(STT 1,438,1052)

kuñcitāgryāṅkuśī caiva tarjanīmukhavajriṇī /(STT 1,438,1053)
sādhukārā tathāgryābhyām agravajramukhasthitā //(STT 1,438,1053)

hṛdaye sūryasaṃdarśā samāgryā mūrdhni saṃsthitā /(STT 1,438,1054)
parivartya smitasthā tu samāgryā kuṭmalā tathā //(STT 1,438,1054)

khaḍgamuṣṭigrahā dvābhyām agryā cakrā nibandhataḥ (STT 1,438,1055)
samāgryā mukhato 'dvāntā tarjanī saṃprasāritā //(STT 1,438,1055)

tarjanīgalabandhā tu tābhyāṃ daṃṣṭrāmukhasthitā /(STT 1,438,1056)
gāḍhamuṣṭinibandhāc ca mahāmudrāḥ prakalpitā iti //(STT 1,438,1056)

atha vajrakulaguhyasamayamudrābandho bhavati //:(STT 1,439,1057)
guhyamuṣṭisamudbhūtāḥ samayāgryaḥ prakīrtitaḥ /(STT 1,439,1057)

tāsāṃ bandhaṃ pravakṣyāmi vajrabandham anuttaram //(STT 1,439440,1058)

hṛdisthā ed. hṛdi sthā valitā pārśve vāṇākarṣā tu vāmata.uh /(STT 1,440,1059)
hṛdayāc ca samudvāntā bhṛkutiḥ parivartya vai //(STT 1,440,1059)

sūryamaṇḍalasaṃdarśā mūrdhni bāhuprasāritā /(STT 1,440,1060)
parivartya smitasthā tu mukhamadhyasusaṃsthitā //(STT 1,440,1060)

kośāgraprakarākārā cakranikṣepadarśikā /(STT 1,440,1061)
mukhataś ca samudvāntā mūrdhni kāyāgramaṇḍalā //(STT 1,440,1061)

skandhayor hṛdi pārśvābhyāṃ vajrarakṣākṛtis tathā /(STT 1,440,1062)
daṃṣṭrāsaṃsthāna yogāc ca gāḍhamuṣṭinipīḍitā //(STT 1,440,1062)

bāhyamaṇḍalamudrās tu bandhec cihnānusārataḥ /(STT 1,440,1063)
samayo vajrabandhena tathānyā vajramuṣṭineti //(STT 1,440,1063)

atha vajrakulaguhyadharmamudrā bhavanti //:(STT 1,441,1064)
phaṭṭaḥ / (STT 1,441,1064)
śaṭṭaḥ /(STT 1,441,1064)
maṭṭaḥ /(STT 1,441,1064)
saṭṭaḥ /(STT 1,441,1064)
raṭṭaḥ /(STT 1,441,1064)
taṭṭaḥ /(STT 1,441,1064)
dhṛṭṭaḥ /(STT 1,441,1064)
haṭṭaḥ /(STT 1,441,1064)
paṭṭaḥ /(STT 1,441,1064)
traṭṭaḥ /(STT 1,441,1064)
kaṭṭaḥ /(STT 1,441,1064)
dhaṭṭaḥ /(STT 1,441,1064)
kuṭṭaḥ /(STT 1,441,1064)
riṭṭaḥ /(STT 1,441,1064)
khaṭṭaḥ /(STT 1,441,1064)
vaṭṭaḥ /(STT 1,441,1064)
iti //(STT 1,441,1064)

atha vajrakulaguhyakarmamudrābandho bhavati //:(STT 1,442,1065)
karmamudrā samāsena vajramuṣṭir dvidhīkṛtā /(STT 1,442,1065)
yathāsthāneṣu ed. yathā sthāneṣu saṃstheyā krodhadṛṣṭyā suroṣavān iti // //(STT 1,442,1065)

sarvatathāgatavajrasamayān mahākalparājāt krodhaguhyamudrāmaṇḍalavidhivistaraḥ parisamāpitaḥ // //(STT 1,443,1066)

(vajrakuladharmajñānasamayamaṇḍalavidhivistaraḥ)(STT 1,444,1067)

atha bhagavān punar api sarvatathāgatavajrakulasamādhijñānamudrādhiṣṭhānaṃ nāma samādhiṃ samāpadyemaṃ svavidyottamam abhāṣat //:(STT 1,444,1068)
oṃ sarvatathāgatasūkṣmavajrakrodha hūṃ phaṭ //(STT 1,444,1068)

atha vajrapāṇir mahākrodharājas trilokavijayasūkṣmavajravidyottamam abhāṣat //:(STT 1,444,1069)
oṃ sūkṣmavajrakrodhākrama hūṃ phaṭ //(STT 1,444,1069)

atha vajragarbho bodhisattva imaṃ trilokavijayasūkṣmavajravidyottamam abhāṣat //:(STT 1,444,1070)
oṃ sūkṣmavajrakrodhākrama hūṃ phaṭ //(STT 1,444,1070)

atha vajranetra bodhisattva imaṃ trilokavijayasūkṣmavajravidyottamam abhāṣat //:(STT 1,444,1071)
oṃ sūkṣmavajrapadmakrodhākrama hūṃ phaṭ //(STT 1,444,1071)

atha vajraviśvo bodhisattva imaṃ trilokavijayasūkṣmavajravidyottamam abhāṣat //:(STT 1,444,1072)
oṃ sūkṣmavajrakarmakrodhākrama hūṃ phaṭ //(STT 1,444,1072)

atha vajrapāṇir mahābodhisattvaḥ punar api svakulam utpādya, vajradhātumahāmaṇdalayogena saṃniveśyaitāni svahṛdayāny abhāṣat //:(STT 1,445,1073)

oṃ vajrasattvasūkṣmajñānakrodha hūṃ phaṭ //(STT 1,445,1074)
oṃ sūkṣmavajrāṅkuśākarṣaya mahākrodha hūṃ phaṭ //(STT 1,445,1074)

oṃ vajrasūkṣmarāgakrodhānurāgaya tīvraṃ hūṃ phaṭ //(STT 1,445,1075)
oṃ sūkṣmavajratuṣṭikrodha hūṃ phaṭ //(STT 1,445,1075)

oṃ sūkṣmavajrabhṛkuṭikrodha hara hara hūṃ phaṭ //(STT 1,445,1076)
oṃ vajrasūkṣmajvālāmaṇḍalakrodhasūrya jvālaya hūṃ phaṭ //(STT 1,446,1076)

oṃ sūkṣmavajradhvajāgrakrodha sarvārthān me prayaccha śīghraṃ hūṃ phaṭ //(STT 1,446,1077)
oṃ vajrasūkṣmakrodha ha ha ha ha hūṃ phaṭ //(STT 1,446,1077)

oṃ sūkṣmavajradharmakrodha śodhaya hūṃ phaṭ //(STT 1,446,1078)
oṃ sūkṣmavajracchedakrodha  cchinda bhinda hūṃ phaṭ //(STT 1,446,1078)

oṃ sūkṣmavajrakrodhamahācakra cchinda pātaya śiraḥ praviśya hṛdayaṃ bhinda hūṃ phaṭ //(STT 1,446,1079)
oṃ sūkṣmavajrahūṃkārakrodha hana pātaya vāṅmātreṇa hūṃ phaṭ //(STT 1,446,1079)

oṃ sūkṣmavajrakarmakrodha sarvakarmakaro bhava sarvakāryāṇi sādhaya hūṃ phaṭ //(STT 1,446,1080)
oṃ vajrasūkṣmakavacakrodha rakṣa rakṣa hūṃ phaṭ //(STT 1,446,1080)

oṃ sūkṣmavajrayakṣakrodha hana bhakṣaya sarvaduṣṭān cintitamātreṇa vajradaṃṣṭra hūṃ phaṭ //(STT 1,447,1081)
oṃ sūkṣmavajramuṣṭikrodha bandha bandha hūṃ phaṭ //(STT 1,447,1081)

atha vajrapāṇiḥ punar apīdaṃ vajrakulasūkṣmajñānasamayamaṇḍalam udājahāra //:(STT 1,448,1082)

athātaḥ saṃpravakṣyāmi dharmamaṇḍalam uttamam /(STT 1,448,1083)
vajradhātupratīkāśaṃ krodhajñānam iti smṛtam //(STT 1,448,1083)

mahāmaṇḍalayogena sūtrayet sarvamaṇḍalam /(STT 1,448,1084)
tasya madhye likhed buddhaṃ jñānavajrasya madhyagam //(STT 1,448,1084)

buddhasya sarvapārśveṣu mudrās tā eva saṃlikhet /(STT 1,448,1085)
vajravegena niṣkramya maṇḍalānāṃ catuṣṭaye //(STT 1,448,1085)

trilokavijayādyāṃs tu yathāvat tu niveśayet /(STT 1,448,1086)
teṣāṃ tu sarvapārśvebhyo vajrakrodhān yathāvidhīti //(STT 1,448,1086)

athātra vajrakulasūkṣmajñānamaṇḍale yathāvad vidhivistaro bhavati //:(STT 1,449,1087)
tatrādita eva tāvat praveśya brūyād :(STT 1,449,1087)

adya tvaṃ sarvatathāgatavajrakrodhatāyāṃ vajrapāṇinā bhagavatā niṣicyase /.(STT 1,449,1088)
tat sādhu pratipadyasvāśeṣānavaśeṣasattvadhātuparitrāṇaṃ yāvat sarvatathāgatahitasukhottamasiddhyavāptiphalahetor vajrakrodhaḥ sarvasattvān api saṃśodhananimittaṃ mārayituṃ kaḥ punar vādaḥ sarvaduṣṭān iti //(STT 1,449,1088)

idam uktvā mukhabandhaṃ muñcet //(STT 1,449,1089)
tataḥ sarvamaṇḍalaṃ darśayitvā, vajraṃ or tad vajraṃ yathāvat pāṇau dattvā, (STT 1,449,1089)

tato vajrakrodhasūkṣmajñānāni śikṣayet //:(STT 1,450,1090)
sūkṣmavajraṃ dṛḍhīkṛtya vajrahuṃkārayogataḥ /(STT 1,450,1090)
huṃkāraṃ yojayed yasya tasya naśyati jīvitam //(STT 1,450,1090)

sūkṣmavajraṃ dṛḍhīkṛtya spharayeta yathāvidhi /(STT 1,450,1091)
yāvantaṃ spharate taṃ tu tāvan naśyaty asau ripuḥ //(STT 1,450,1091)

sūkṣmavajravidhiṃ yojya vajrahuṃkārayogataḥ /(STT 1,450,1092)
spharayet krodhavān yāvat tāvat sarvān vināśayet //(STT 1,450,1092)

tathaiva saṃharet saṃ tu yāvad iccheta yogavān /(STT 1,450,1093)
sarvaṃ vāpi hi niḥśeṣaṃ punar dadyāt tu jīvitam iti //(STT 1,450,1093)

tatraiṣāṃ hṛdayāni bhavanti //:(STT 1,450,1094)
huṃ //(STT 1,450,1094)
huṃ nāśaya vajra //(STT 1,450,1094)
huṃ vināśaya sarvān vajra //(STT 1,450,1094)
oṃ sūkṣmavajra pratyānaya śīghraṃ huṃ //(STT 1,451,1094)

vairaṃ tu yasya sattvasya sahabhūtvā mahādṛḍham /(STT 1,451,1095)
maitrīspharaṇatāyogāt spharan vaireṇa nāśayet //(STT 1,451452,1095)

vajraspharaṇatāyogāt kāruṇyaṃ yasya kasya cit /(STT 1,452,1096)
tena kāruṇyayogena sarvaduṣṭān sa nāśayet //(STT 1,452,1096)

adharmā yadi vā dharmā prakṛtyā tu prabhāsvarāḥ /(STT 1,452,1097)
evaṃ tu bhāvayan sattvān hūṃkāreṇa tu nāśayet //(STT 1,452,1097)

durdurūṭā hi ye sattvā buddhabodhāv abhājanāḥ /(STT 1,452,1098)
teṣāṃ tu śodhanārthāya hūṃkāreṇa tu nāśayet //(STT 1,452,1098)

tatraiṣāṃ hṛdayāni bhavanti //:(STT 1,452,1099)
vairavajrakordha huṃ phaṭ //(STT 1,452,1099)
karuṇāvajrakrodha huṃ phaṭ //(STT 1,452,1099)
huṃ viśuddhakrodhavajra huṃ phaṭ //(STT 1,452,1099)
huṃ viśodhanavajrakrodhā huṃ phaṭ //(STT 1,451,1099)

vajrabimbaṃ samālikhya manasā yasya kasya cit /(STT 1,453,1100)
pātayed gṛhamadhye tu tasya tan naśyate kulam //(STT 1,453,1100)

tathaiva sūkṣmavidhānena hṛdvajraṃ paribhāvayet /(STT 1,453,1101)
bodhisattvamahābimbaṃ pātayan nāśayet kulam //(STT 1,453,1101)

vajrapāṇimahābimbaṃ sādhayan yatra pātayet /(STT 1,453,1102)
tad rājyaṃ vividhair doṣai rājñaiva saha naśyati //(STT 1,453,1102)

sarvākāravaropetaṃ buddhabimbaṃ tu bhāvayet /(STT 1,453,1103)
pātayed yatra rājye tu tad rājyaṃ naśyate dhruvam iti //(STT 1,453,1103)

tatraitāni hṛdayāni bhavanti //:(STT 1,454,1104)
hūṃ vajraprapāta //(STT 1,454,1104)
hūṃ bodhisattvaprapāta //(STT 1,454,1104)
hūṃ vajradharaprapāta //(STT 1,454,1104)
hūṃ buddhaprapāta //(STT 1,454,1104)

sūkṣmavajraprayogeṇa candrabimbaṃ svam ātmanā /(STT 1,454,1105)
bhāvayan svayam ātmānaṃ pated yatra patet sa tu //(STT 1,454,1105)

candre vajraṃ svam ātmānaṃ bhāvayan svayam ātmanā /(STT 1,454,1106)
pated yatra susaṃkruddhas tat kulaṃ patati kṣaṇāt //(STT 1,454,1106)

vajrapāṇiṃ svam ātmānaṃ bhāvayan svayam ātmanā /(STT 1,454,1107)
pated yatra hi taṃ deśam acirād vipraṇaṅkṣayate //(STT 1,454455,1107)

buddhabimbaṃ svam ātmānaṃ bhāvayan svayam ātmanā /(STT 1,455,1108)
pated yatra tu tad rājyam acireṇaiva naśyatīti //(STT 1,455,1108)

tatraitāni hṛdayāni bhavanti //:(STT 1,455,1109)
bodhyagra prapātaya huṃ (STT 1,455,1109)
sattvavajraprapātaya huṃ //(STT 1,455,1109)
vajrasattva prapātaya huṃ //(STT 1,455,1109)
buddha prapātaya huṃ //(STT 1,455,1109)

tato vajrakuladharmarahasyamudrājñānaṃ śikṣayet //:(STT 1,455,1110)
vajrakrodhasamāpattyā svakāyaṃ pariveṣṭayet /(STT 1,455,1110)
yasya nāmnā sa mriyate saṃveṣṭan vajrahuṃkṛtaḥ //(STT 1,455,1110)

sūkṣmavajraṃ samāpadya sūkṣmanāsikayā sakṛt /(STT 1,455,1111)
śvāsahuṃkārayogena trailokyam api pātayet //(STT 1,456,1111)

sūkṣmavajravidhiṃ yojya kruddhaḥ san vajradṛṣṭitaḥ /(STT 1,456,1112)
nirīkṣann andhatām yāti maraṇaṃ vā nigacchati //(STT 1,456,1112)

bhagena tu praviṣṭo vai manasā yasya kasya cit /(STT 1,456,1113)
hṛdayākarṣaṇād yāti vaśaṃ svaṃ vā yam asya veti //(STT 1,456,1113)

tatraiṣāṃ hṛdayāni bhavanti //:(STT 1,456,1114)
huṃ vajravalitakrodha māraya huṃ phaṭ //(STT 1,456,1114)
oṃ vajrasūkṣmavajraśvāsa viṣaṃ pātaya huṃ phaṭ //(STT 1,456,1114)
oṃ vajradṛṣṭi viṣaṃ nāśaya huṃ phaṭ //(STT 1,456,1114)
huṃ hṛdayākarṣaṇakrodha praviśa kāyaṃ hṛdayaṃ chinda bhindākaḍḍhākaḍḍha phaṭ //(STT 1,456,1114)

tato vajrakuladharmamudrājñānaṃ śikṣayet //:(STT 1,459,1115)
tatra tāvan mahāmudrābandho bhavati //:(STT 1,459,1115)

vajrajñānaprayogeṇa jvālāmālākulaprabhān /(STT 1,459,1116)
vajrakrodhān svam ātmānaṃ bhāvayan sidhyati kṣaṇād iti //(STT 1,459,1116)

tato vajrakuladharmasamayamudrājñānaṃ śikṣayet //:(STT 1,459,1117)
samādhijñānasamayād dvihuṃkārasamānvitā /(STT 1,459,1117)
yathā sthāneṣu saṃstheyā sarvasiddhipradā vareti //(STT 1,459,1117)

tato vajrakuladharmasamayadharmamudrājñānaṃ śikṣayet //(STT 1,459,1118)
phaṭ śaṭ maṭ saṭ raṭ raṭ dhṛt haṭ paṭ traṭ kaṭ bhaṭ kṛṭ riṭ khaṭ vaṭ cieti/(STT 1,459,1118)
prokotā dharmamudrāḥ samāsata iti //(STT 1,459,1118)

tato vajrakuldadharmasamayakarmamudrājñānaṃ śikṣayet //:(STT 1,460,1119)
dharmamuṣṭiṃ dvidhīkṛtya yathāsthānaprayogataḥ /(STT 1,460,1119)
karmamudrāḥ samāsena siddhiṃ yānti yathāvidhīti // //(STT 1,460,1119)

sarvatathāgatavajrasamayān mahākalparājād vajrakuladharmajñānasamayamaṇḍalavidhivistaraḥ samāptaḥ // //(STT 1,461,1120)

(vajrakulakarmamaṇḍalavidhivistaraḥ)(STT 1,462,1121)

atha bhagavān sarvatathāgatavajrakarmasamayasaṃbhavādhiṣṭhānaṃ nāma samādhiṃ samāpadyemāṃ svavidyottamām abhāṣat //:(STT 1,462,1122)
oṃ sarvatathāgatakarmeśvari hūṃ //(STT 1,462,1122)

atha vajrapāṇir mahābodhisattvaḥ punar apīmāṃ svavidhyottamām abhāṣat //:(STT 1,462,1123)
oṃ sarvatathāgatadharmadhātuspharaṇamahāpūjākarmavidhivistarasamaye trilokavijayaṃkari sarvaduṣṭān dāmaya vajriṇi hūṃ //(STT 1,462,1123)

atha vajragarbho bodhisattvaḥ punar apīmāṃ svavidyottamām abhāṣat //:(STT 1,462,1124)
oṃ sarvatathāgatākāśadhātusamavasaraṇamahāpūjākarmavidhivistarasamaye hūṃ //(STT 1,462,1124)

atha vajranetro bodhisattvaḥ punar apīmāṃ svavidyottamām abhāṣat //:
oṃ sarvatathāgatadharmadhātuspharaṇamahāpūjākarmavidhivistarasamaye hūṃ //(STT 1,462,1125)

atha vajraviśvo bodhisattvaḥ punar apīmāṃ svavidyottamām abhāṣat //:
oṃ sarvatathāgatasarvalokadhātuvividhamahāpūjākarmavidhivistarasamaye hūṃ //(STT 1,462,1126)

atha vajrapāṇir mahābodhisattvaḥ punar api svakulapūjāvidhivistaradevatāḥ svahṛdayād utpādya, sarvalokadhātuṣu sarvatathāgatākarṣaṇa, vaśīkaraṇānurāgaṇa, sarvakarmasiddhikāryakaraṇatāsaṃniyojanādīni (STT 1,462463,1127)

sarvatathāgatarddhivikurvitāni kṛtvā, punar api bhagavato vairocanasya, vajradhātumahāmaṇḍalayogena candramaṇḍalāny āśrityāvasthitā iti //(STT 1,463,1128)

atha vajrapāṇir mahābodhisattva idaṃ vajrakarmasamayavidhivistarakarmamaṇḍalam abhāṣat //:(STT 1,463,1129)

athātaḥ saṃpravakṣyāmi karmamaṇḍalam uttamam /(STT 1,463,1130)
vajradhātupratīkāśaṃ karmavajram iti smṛtam //(STT 1,464,1130)

mahāmaṇḍalayogena sūtrayet sarvamaṇḍalam /(STT 1,464,11301)
madhyamaṇḍalasaṃstheṣu buddhabimbaṃ niveśayet //(STT 1,464,1131)

buddhasya sarvapārśveṣu samayāgryo niveśayet /(STT 1,464,1132)
vajravegaiḥ samākramya maṇḍalānāṃ catuṣṭaye //(STT 1,464,1132)

catvāro vajranāthādyā yathāvat tu niveśayet /(STT 1,464,1133)
teṣāṃ sarveṣu pārśveṣu mahāsattvā niveśayed iti //(STT 1,464,1133)

athātra karmamaṇḍale vajrakarmamudrā bhavanti //:(STT 1,464,1134)
oṃ vajrasattvasiddhijñānasamaye huṃ jjaḥ //(STT 1,464465,1134)
oṃ vajrākarṣaṇakarmajñānasamaye huṃ jjaḥ //(STT 1,465,1134)
oṃ vajrarati rāgakarmajñānasamaye huṃ jjaḥ //(STT 1,465,1134)
oṃ vajrasādhukarmajñānasamaye huṃ jjaḥ //(STT 1,465,1134)

oṃ vajrabhṛkuṭi vaśīkuru huṃ //(STT 1,465,1135)
oṃ vajrasūryamaṇḍale vaśīkuru huṃ //(STT 1,465,1135)
oṃ vajradhvajāgrakeyūre vaśīkuru huṃ //(STT 1,465,1135)
oṃ vajrāṭṭahāse vaśīkuru huṃ //(STT 1,465,1135)

oṃ vajrapadmarāge rāgaya huṃ //(STT 1,465,1136)
oṃ vajratīkṣṇarāge rāgaya huṃ //(STT 1,465,1136)
oṃ vajramaṇḍalarāge rāgaya huṃ //(STT 1,465,1136)
oṃ vajravāgrāge rāgaya huṃ //(STT 1,465,1136)

oṃ vajrakarmasamaye pūjaya huṃ //(STT 1,465,1137)
oṃ vajrakavacabandhe rakṣaya huṃ //(STT 1,465,1137)
oṃ vajrayakṣiṇi māraya vajradaṃṣṭrayā bhinda hṛdayam amukasya huṃ phaṭ //(STT 1,465,1137)
oṃ vajrakarmamuṣṭi sidhya sidhya huṃ phaṭ //(STT 1,465,1137)

athātra karmamaṇḍale yathāvad vidhivistaraṃ kṛtvā, vajrakulakarmajñānāny utpādayet //:(STT 1,466,1138)

tatrādita eva śāntikarmādijñānaṃ śikṣayet //:(STT 1,466,1139)

samidbhir madhurair agniṃ prajvālya susamāhitaḥ /(STT 1,466,1140)
vajrakrodhasamāpattyā tilāṃ hutvā aghān dahet //(STT 1,466,1140)

tair eva tu samidbhis tu prajvālya tu hutāśanam /(STT 1,466,1141)
taṇḍulāṃs tu juhvan nityaṃ gṛhapuṣṭir bhaved dhruvam //(STT 1,466,1141)

samidbhir madhuraiś cāpi vahniṃ prajvālya paṇḍitaḥ /(STT 1,466,1142)
dūrvāpravālān saghṛtān juhvann āyuḥ pravardhate //(STT 1,466,1142)

tair eva tu samidbhis tu prajvālya tu hutāśanam /(STT 1,466,1143)
kuśapravālāṃs teilena juhvan rakṣā tu śāśvatam iti //(STT 1,466,1143)

athaiśāṃ hṛdayamantrāṇi bhavanti //:(STT 1,466,1144)
oṃ sarvapāpadahanavajrāya svāhā //(STT 1,467,1144)
oṃ vajrapuṣṭaye svāhā //(STT 1,467,1144)
oṃ vajrāyuṣe svāhā //(STT 1,467,1144)
oṃ apratihatavajrāya svāhā //(STT 1,467,1144)

samidbhiḥ kaṭukaiḥ pūrvaṃ vajrakrodhasamādhinā /(STT 1,467468,1145)
agniṃ prajvālya kuñjais tu kaṇṭakair eti karṣitaḥ //(STT 1,468,1145)

tair eva tu samidbhis tu prajvālyāgniṃ suroṣavān /(STT 1,468,1146)
raktapuṣpān phalān vāpi juhvan rāgayate jagat //(STT 1,468,1146)

samidbhis tais tu saṃkruddho hy agniṃ prajvālya yogavān /(STT 1,468,1147)
ayorajāṃsi juhvan hi vajrabandho bhaviṣyati //(STT 1,468,1147)

tair eva tu samidbhis tu prajvālyāgniṃ samāhitaḥ /(STT 1,468,1147)
juhet tiktaphalaṃ krodhān mārim utpādayet kṣaṇāt //(STT 1,468,1147)

tatraiṣāṃ hṛdayāni bhavanti //:(STT 1,468,1149)
huṃ vajrākarṣaya svāhā //(STT 1,468,1149)
huṃ vajra rāgaya svāhā //(STT 1,468,1149)
huṃ vajrabandhāya svāhā //(STT 1,468,1149)
huṃ vajramāraṇāya svāhā //(STT 1,468,1149)

samidbhir amlaiḥ prajvālya kruddho hutabhujaṃ budhaḥ /(STT 1,471,1150)
homam āmlaphalaiḥ puṣpair vaśīkaraṇam uttamam //(STT 1,471,1150)

tair eva tu samidbhis tu prajvālyāgniṃ samāhitaḥ /(STT 1,471,1151)
juhuyāt kāmaphalān kruddhaḥ kāmarūpitvam āpnuyāt //(STT 1,471,1151)

samidbhis tādṛśair eva prajvālya tu hutāśanam /(STT 1,471,1152)
kāṇḍāny adṛśyapuṣpānāṃ juhvan rucyā na dṛśyate //(STT 1,471,1152)

tair eva tu samidbhis tu prajvālyāgniṃ samāhitaḥ /(STT 1,472,1153)
ākāśavallipuṣpāni juhvann ākāśago bhaved iti //(STT 1,472,1153)

tatraiṣāṃ hṛdayāni bhavanti //:(STT 1,472,1154)
oṃ vajravaśaṃkarāya svāhā //(STT 1,472,1154)
oṃ kāmarūpavajrāya svāhā //(STT 1,472,1154)
oṃ adṛśyavajrāya svāhā //(STT 1,472,1154)
oṃ vajrakhacāriṇe svāhā //(STT 1,472,1154)

samidbhis tiktavīryais tu prajvālyāgniṃ samāhitaḥ /(STT 1,473,1155)
vajripuṣpāñ juhet kruddho vajram ājñākaraṃ bhavet //(STT 1,473,1155)

tair eva tu samidbhis tu prajvālyāgniṃ suroṣavān /(STT 1,473,1156)
yasya śaure juhen mālyaṃ so 'py ājñākaratāṃ vrajet //(STT 1,473,1156)

samidbhis tais tu saṃkruddhaḥ prajvālyāgniṃ samāhitaḥ /(STT 1,473,1157)
vajrapāṇer juhen mālyaṃ so 'py ājñākaratāṃ jvajet //(STT 1,473,1157)

tair eva tu samidbhis tu prajvālyāgniṃ suroṣitaḥ /(STT 1,473,1158)
cīvarāṇi juhed buddho yāty ājñākaratāṃ kṣaṇāt //(STT 1,473,1158)

tatraiṣāṃ hṛdayāni bhavanti //:(STT 1,473,1159)
huṃ vajravaśaṃkarāya svāhā //(STT 1,473,1159)
huṃ śaurivaśaṃkaravajrāya svāhā //(STT 1,473,1159)
huṃ vajrapāṇivaśaṃkarāya svāhā //(STT 1,473,1159)
huṃ buddhavaśaṃkaravajrāya svāhā //(STT 1,473,1159)

tato rahasyakarmamudrājñānaṃ śikṣayet //:(STT 1,474,1160)
priyayā tu striyā sārdhaṃ saṃvasaṃs tu bhage 'ñjanam /(STT 1,474,1160)
prakṣipya ghaṭṭayet tatra tenāñjyākṣi vaśaṃ nayet //(STT 1,474,1160)

manaḥśilāṃ bhage viddhvā vajrabandhena tāṃ pidhet /(STT 1,474,1161)
caturvidhair nimittais tu siddhiś cāpi caturvidhā //(STT 1,474,1161)

rocanāṃ tu bhage sthāpya guhyamuṣṭyā nipīḍayet //(STT 1,474,1162)
sthāpitaṃ jvalate tatra bhaved vajradharopamaḥ //(STT 1,474,1162)

kuṅkumaṃ tu bhage viddhvā tad bhagaṃ satavvajrayā /(STT 1,474,1163)
chāditaṃ jvalate tat tu bhaved vajradharopama iti //(STT 1,474,1163)

tatraiṣāṃ hṛdayāni bhavanti //:(STT 1,474,1164)
oṃ vajraguhyarati vaśaṃkara sidhya huṃ //(STT 1,474,1164)
oṃ vajraguhya sidhya huṃ //(STT 1,474,1164)
oṃ guhyavajra sidhya huṃ //(STT 1,474,1164)
oṃ vajradharaguhya sidhya huṃ //(STT 1,474,1164)

tato vajrakulakarmamahāmudrājñānaṃ śikṣayet //:(STT 1,478,1165)
vajrakāryaprayogeṇa mahāmudrāḥ samāsataḥ /(STT 1,478,1165)
vajrakrodhasamāpattyā vajramuṣṭiprayogataḥ //(STT 1,478,1165)

samayāgryas tathaiveha huṃkārāṅguliyogataḥ /(STT 1,478,1166)
dharmamudrās tathaiveha oṃkārādyair ākṣaraiḥ //(STT 1,478,1166)

karmamudrāḥ samāsena karmamuṣṭidvidhīkṛtāḥ /(STT 1,478,1167)
sarvasiddhikarā śuddhā vajrakarmaprayogataḥ //(STT 1,478,1167)

sarvatathāgatavajrasamayān mahākalparājād vajrakulakarmamaṇḍalavidhivistaraḥ samāptaḥ //(STT 1,479,1168)

(mahākalpavidhivistara)(=mahāvajrakalpavidhivistara ?)(STT 1,480,1169)

atha bhagavān punar api sarvatathāgatavajrasamayamudrādhiṣṭhānaṃ nāma samādhiṃ samāpadyemāṃ svavidyottamām abhāṣat //:(STT 1,480,1170)
oṃ sarvatathāgatavajrasamaye hūṃ //(STT 1,480,1170)

atha vajrapāṇir mahābodhisattva imāṃ svavajrasamayamudrām abhāṣat //:(STT 1,480,1171)
huṃ vajri maṭ //(STT 1,480,1171)

atha vajragarbho bodhisattva imāṃ svaratnasamayamudrām abhāṣat //:(STT 1,480,1172)
huṃ bhṛkuṭivajri raṭ //(STT 1,480,1172)

atha vajranetro bodhisattvo mahāsattva imāṃ svadharmasamayamudrām abhāṣat //:(STT 1,480,1173)
huṃ padmavajri triṭ //(STT 1,480,1173)

atha vajraviśvo bodhisattvo mahāsattva imāṃ svakarmasamayamudrām abhāṣat //:(STT 1,480,1174)
huṃ vajrakarmāgri kṛṭ //(STT 1,480,1174)

atha vajrapāṇir mahābodhisattvaḥ punar apīdaṃ trilokavijayacaturmudrāmaṇḍalam abhāṣat //:(STT 1,481,1175)

athātaḥ saṃpravakṣyāmi mudrāmaṇḍalam uttamam /(STT 1,481,1176)
vajradhātupratīkāśaṃ krodhavajram iti smṛtam //(STT 1,481,1176)

mahāmaṇḍalayogena sūtrayet sarvamaṇḍalam //(STT 1,481,1177)
trilokavijayādyās tu likhed buddhasya sarvata iti //(STT 1,481,1177)

athātra caturmudrāmaṇḍale mahāmaṇḍalayogenākarṣaṇādividhivistaraṃ kṛtvā praveśya,(STT 1,481,1178)

caturmudrāmaṇḍalaguhyamudrājñānaṃ śikṣayet //(STT 1,481482,11782)

svayaṃ likhya caturmudrāmaṇḍalaṃ śuddhadharmatām /(STT 1,482,1179)
uccārayan striyā sārdhaṃ saṃvasan siddhir āpyate //(STT 1,482,1179)

svayaṃ likhya caturmudrāmaṇḍalaṃ śuddhadharmatām /(STT 1,482,1180)
uccārayan rāgeṇa nirīkṣan siddhir āpyate //(STT 1,482,1180)

svayaṃ likhya caturmudrāmaṇḍalaṃ śuddhadharmatām /(STT 1,482,1181)
pravartayan striyaṃ kāntāṃ paricumbaṃs tu sidhyati //(STT 1,482,1181)

svayaṃ likhyacaturmudrāmaṇḍalaṃ śuddhadharmatām /(STT 1,482,1182)
uccārayan samāliṅget sarvasiddhir avāpyate //(STT 1,482,1182)

tatraitāḥ śuddhadharmatāmudrā bhavanti //:(STT 1,482,1183)
oṃ sarvatathāgataviśuddhadharmate hoḥ //(STT 1,482,1183)
oṃ vajraviśuddhadṛṣṭi jjaḥ //(STT 1,482,1183)
oṃ svabhāvaviśuddhamukhe huṃ //(STT 1,482,1183)
oṃ sarvaviśuddhakāyavāṅmanaḥkarmavajri phaṭ //(STT 1,482,1183)

tataś caturmudrāmaṇḍalaguhyarahasyamudrāṃ śiksa.yet //:(STT 1,483,1184)
praviśya maṇḍalam idaṃ pañcabhiḥ kāmasadguṇaiḥ /(STT 1,483,1184)
ramayan paradārāṇi sutarāṃ siddhim āpunute //(STT 1,483,1184)

athāsyā hḍayaṃ bhavati //(STT 1,483,1185)
ho vajrakāma //(STT 1,483,1185)

tato yathāvad vajrakrāntitriśūlamudrādyāḥ catasraḥ samayamudrāḥ savidhivistarāḥ śikṣayitvānena caturmudrāprayogeṇa vajravādyatūryatālān niryātya, vajrasattvasaṃgrahahṛdayagītiṃ gāyatā mudrāpratimudropamudrājñānamudrābhir nṛtyopahārāpūjā kāryeti //(STT 1,484,1186)

tatreyaṃ nṛtyopahārapūjā bhavati //:(STT 1,484,1187)
vajranṛtyaprayogeṇa vajrakrodhāṅgulidvayam /(STT 1,484,1187)
vajrahuṃkāramudrāṃ tu hṛdaye tu nibandhayet //(STT 1,484,1187)

tathaiva nṛtyan vāmāṃ tu gṛhya dakṣiṇamuṣṭinā /(STT 1,484,1188)
parivartya lalāṭe tu niveśyāgryāmukhena tu //(STT 1,484,1188)

tathaiva nṛtyaṃ muktvā tu samakuḍmalasaṃdhite /(STT 1,484,1189)
agrāṅguliṃ hṛdi sthāpya named āśayakampitaiḥ //(STT 1,484485,1189)

vajrakrodhāṅgulī samyag uttānamukhasaṃdhite /(STT 1,485,1190)
parivartya tathoṣ.īṣe tarjanīmukhasaṃsthiteti //(STT 1,485,1190)

atha vajrapāṇir mahābodhisattvaḥ punar apīmaṃ svavajrasamayakrodham abhāṣat //:(STT 1,486,1191)
huṃ //(STT 1,486,1191)

athāsya maṇḍalaṃ bhavati //:(STT 1,486,1192)
athātaḥ saṃpravakṣyāmi guhyamaṇḍalam uttamam /(STT 1,486,1192)
vajradhātupratīkāśaṃ vajrahuṃkārasaṃjñitam //(STT 1,486,1192)

mahāmaṇḍalayogena bāhyamaṇḍalam ālikhet /(STT 1,486,1193)
tasya madhye likhet samyag vajriṇaṃ candramaṇḍalam //(STT 1,486,1193)

savajravajrahuṃkāramahāmudrākaragraham /(STT 1,486,1194)
pratyālīḍhasusaṃsthānaṃ yathāvad varṇarūpiṇam iti //(STT 1,486,1194)

athātra guhyamaṇḍale sarvasiddhividhivistaraṃ kṛtvā,(STT 1,487,1195)

vajrahuṃkāraguhyamudrājñānam udīrayet //:(STT 1,487,1196)
praviśya maṇḍalam idaṃ trilokavijayāṅgulīm /(STT 1,487,1196)
sādhayet tu bhage viddhvā sarvakarmasu sidhyati (STT 1,487,1196)

athāsyāḥ sādhanahṛdayaṃ bhavati //:(STT 1,487,1197)
huṃ vajrasamaya kṛt //(STT 1,487,1197)

tato vajrahuṃkārārahasyasādhanamudrājñānaṃ śikṣayet //:(STT 1,488,1198)
praviṣṭvā maṇḍalaṃ samyaṅ mahāmudrāgrasaṃsthitaḥ /(STT 1,488,1198)
saṃvasan vajrahuṃkāraḥ sarvakarmakaro bhaved iti //(STT 1,488,1198)

tatrāsyāḥ sādhanahṛdayaṃ bhavati //:(STT 1,488,1199)
huṃ vajrasamaya huṃ //(STT 1,488,1199)

tato yathāvan mudrābandhacatuṣṭayaṃ śikṣayet //(STT 1,488,1200)
tathaiva siddhayaḥ saṃbhāntīti //(STT 1,488,1200)

yathā maṇḍala evaṃ paṭādiṣu likhitānāṃ sarvapratimāsv api sāmānyā siddhir iti //(STT 1,488,1201)

atha vajrapāṇiḥ sarvatathāgatān āhūyaivam āha //:(STT 1,489,1202)
adhitiṣṭhata, bhagavantaḥ sarvatathāgatā mamedaṃ kulaṃ, yena sarvasattvā yathākāmakaraṇīyatayā sarvasiddhīḥ prāpnuyur iti //(STT 1,489,1202)

atha bhagavataḥ sarvatathāgatāḥ punaḥ samājam āgamyāsya trilokavijayakalpasyādhiṣṭhānāyedam ūcuḥ //(STT 1,489490,1203)

sādhu te vajrasattvāya vajraratyāna sādhu te /(STT 1,490,1204)
vajradharmāya te sādhu sādhu te vajrakarmaṇe //(STT 1,490,1204)
subhāṣitam idaṃ sūtraṃ vajrayānam anuttaram /(STT 1,490,1204)
sarvatathāgataṃ guhyaṃ mahāyānābhisaṃgraham iti //(STT 1,490,1204)

sarvatathāgatavajrasamayān mahākalparājān mahāvajrakalpavidhivistaraḥ samāptaḥ //(STT 1,490,1205)

trilokacakramahāmaṇḍalavidhivistaraḥ (STT 1,491,1206)
atha bhagavantḥ sarvatathāgatāḥ punar api samājam āpadya jānann eva vajrapāṇiṃ mahābodhisattvam evam āhuḥ /(STT 1,491,1206)

pratiapdyasva, vatsa, sarvatathāgatājñākāritāyā imaṃ maheśvarakāyam ataḥ svapādatalād moktum iti //(STT 1,491,1207)

atha bhagavān vajrapāṇis tāṃs tathāgatān evam āha //:(STT 1,491,1208)
ahaṃ bhagavadbhiḥ sarvaduṣṭadamakaḥ krodha ity abhiṣiktaḥ /(STT 1,491,1208)
tan mayāyaṃ vyāpāditaḥ. tat katham asya mokṣyāmīti //(STT 1,491,1208)

atha sarvatathāgatā maheśvarasya sarvatrilokādhipateḥ śarīrasya jīvitasaṃjananahetor idaṃ mṛtavijñānākarṣaṇahṛdayaṃ svahṛdayebhyo niśceruḥ //:(STT 1,492,1209)
oṃ vajrasattva hūṃ jjaḥ //(STT 1,492,1209)

athāsya mudrābandho bhavati //:(STT 1,492,1210)
guhyāṅkuśīṃ dṛḍhīkṛtya samāntyasuprasāritā /(STT 1,492,1210)
mṛtasya mūurdhni saṃdhāya ratijīvanam āpnuyāt //(STT 1,492,1210)

athāsmin āptamātre bhagavān bhasmeśvaranirghoṣatathāgato bhasmacchannalokadhātor āgatvā maheśvarakāyaṃ praviṣṭvedam udānam udānayām āsa //:(STT 1,492,1211)

aho hi sarvabuddhānāṃ buddhajñānam anuttaram /(STT 1,492,1212)
yo mṛto 'pi hi kāyo 'yaṃ jīvadhūtatvam āgata iti //(STT 1,492,1212)

atha vajrapāṇir mahābodhisattva idaṃ pādotkṣepaṇaṃ nāma hṛdayam udājahāra //:(STT 1,496,1213)
oṃ vajra muḥ //(STT 1,496,1213)

athāsya mudrābandho bhavati //:(STT 1,496,1214)
vajrakrodhāṅgulīsamayaṅ mukhāsaṅgaṃ tu harṣite /(STT 1,496497,1214)
parivartya tayor vajraṃ tam adhogāt samuddhared iti //(STT 1,497,1214)
vajrakrodhāṅgulī samayaṅ mukhāsaṅgaṃ samādhayan /(STT 1,497,1214)
harṣite parivartā tu (or haste paribhraman vajre) vajrādhonayam uddhared iti // (or 'dho mūrdhe gāṃ samuddhared iti //(STT 1,497,1214)

athāsmin bhāṣitamātre mahāvajradharapādamūlān mahādevo muktaḥ svayam ajānāt // tato 'yaṃ maheśvarakāyo 'nena tatathāgatena pratijīvam (or sañīvam) adhitiṣṭhāya, (STT 1,504,1215)

svayauva (or yuva)rājyatāyām atraiva lokadhātau sarvasattvārthaṃ sarvaduṣṭavinayārthaṃ ca pratiṣṭhāpitavān iti //(STT 1,504,1216)

atha tato vajrapāṇicaraṇatalād imāṃ cajdrapādāṃ nāma sarvatathāgatabodhicittamudrāṃ niścacāra //:(STT 1,505,1217)
oṃ candrottare samantabhadrakiraṇe mahāvajriṇi hūṃ //(STT 1,505,1217)

athāsyā mudrābandho bhavati //(STT 1,505,1218)
vajrabandhaṃ dṛḍhīkṛtya kaniṣṭhāṅguṣṭhasamayoḥ /(STT 1,505,1218)
prasāritā tu saṃdhāya candrapādeti saṃjñitā //(STT 1,505,1218)

athāsyāṃ viniḥsṛtamātrāyāṃ tata eva pādatālāc candrottara eva tathāgato viniḥsṛtya maheśvaramūrdhavajrapāṇicaraṇākrānta pādena candrārdhikakrānto bhūtvā vāmapārśve saṃsthitaḥ //(STT 1,505,1219)

atha sarvatathāgatair vajrapāṇimitratve pāṇau (or pāṇibhyāṃ) vajrajñānaṃ vadhvā (or vajraśūlaṃ dattvā) vajravidyottamo vajravidyottama iti vajranāmābhiṣekeṇābhiṣiktaḥ //(STT 1,511,1220)

atha vajravidyottamo bodhisattvo mahāsattvas tena vajraśūlenālātacakraparivartanatayā nṛtyopahārapūjāṃ kurvann idam udānam udānayām āsa //:(STT 1,511,1221)

aho hi sarvabuddhānāṃ bodhicittam anuttaram /(STT 1,511,1222)
yat pādāgraspṛśenāpi buddhatvaṃ prāpyate mayeti //(STT 1,511,1222)

atha vajrapāṇir mahābodhisattvas tato vajrakrodhasamādher vyutthāya bhagavantam etad avocad //:(STT 1,512,1223)

ahaṃ, bhagavan, sarvatathāgatair vajraṃ pāṇibhyāṃ dattvā vajrapāṇitvenābhiṣiktaḥ //.(STT 1,512,1224)
tad eṣāṃ devādīnāṃ bāhyavajrakulānām asmin trilokavijayamahāmaṇḍale sthānaviniyogaṃ kariṣyāmi, yena te sattvā avaivartikā bhaviṣyanty anuttarāyāṃ samyaksambodhāv iti //(STT 1,512,1224)

atha bhagavān vairocanas tathāgato 'rhan samyaksambuddha idaṃ tathāgatoṣṇīṣam udājahāra //:(STT 1,512513,1225)
oṃ vajrasattvoṣṇīṣa huṃ phaṭ //(STT 1,513,1225)

athāsmin bhāṣitamātre sarvatathāgatoṣṇīṣebhyaḥ sa eva bhagavān vajrapāṇir anekavarṇā raśmayo bhūtvā sarvalokadhātavo 'vabhāsya, punar api bhagavato vajrapāṇer cūḍāntare sarvatathāgatoṣṇīṣayogataḥ saṃgamya pratiṣṭhitaḥ //(STT 1,513,1226)

atha tatas tejorāśita idaṃ sarvatathāgatoṣṇīṣaṃ niścacāra //:(STT 1,513,1227)
oṃ namaḥ sarvatathāgatoṣṇīśatejorāśi anavalokitamūrdha hūṃ dhaka vidhaka dara vidara huṃ phaṭ //(STT 1,513,1227)

atha vajrapāṇir bodhisattvo mahāsattva idaṃ svavidyottamam udājahāra //:(STT 1,515,1228)
oṃ niśumbha vajra huṃ phaṭ //(STT 1,515,1228)

tataḥ punar api vajrapāṇiḥ svahṛdayād idaṃ hṛdayam udājahāra //:(STT 1,515,1229)
oṃ ṭakki jjaḥ //(STT 1,515,1229)

atha vajragarbho bodhisattvo mahāsattva idaṃ svavidyottamam abhāṣat //:(STT 1,515516,1230)
oṃ vajraratnottama jvālya huṃ phaṭ //(STT 1,516,1230)

atha vajranetro bodhisattvo mahāsattva idaṃ svavidyottamam abhāṣat //:(STT 1,516,1231)
oṃ svabhāvaśuddhavajrapadma śodhaya sarvān vidyottama huṃ phaṭ //(STT 1,516,1231)

atha vajravośvo bodhisattvo mahāsattva idaṃ svavidyottamam abhāṣat //:(STT 1,516,1232)
oṃ vajrakarmottama vajradhara samayam anusmara śumbha niśumbhākarṣaya praveśayāveśaya bandhaya samayaṃ grāhaya sarvakarmāṇi me kuru mahāsattva huṃ phaṭ //(STT 1,516,1232)

atha vajravidyottamo bodhisattvo mahāsattva idaṃ svahṛdayaṃ bhagavato vajrapāṇeḥ pādavandanīyaṃ niryātayām āsa //:(STT 1,516,1233)
oṃ śumbha niśumbha vajravidyottama huṃ phaṭ //(STT 1,516,1233)

atha krodhavajro vidyārājo bhagavataś caraṇayor nipatyedaṃ svahṛdayam adāt //:(STT 1,518,1234)
huṃ vajraśūla //(STT 1,518,1234)

atha māyāvajro vidyārāja idaṃ svahṛdayam abhāṣat //:(STT 1,518,1235)
oṃ vajramāya vidarśaya sarvaṃ huṃ phaṭ //(STT 1,518,1235)

atha vajraghaṇṭo vidyārājaḥ svahṛdayam adāt //:(STT 1,518,1236)
oṃ vajragaṇṭa raṇa raṇa huṃ phaṭ //(STT 1,518,1236)

atha maunavajraḥ svahṛdayam adāt //:(STT 1,518,1237)
oṃ vajramauna mahāvrata huṃ phaṭ //(STT 1,518,1237)

atha vajrāyudhaḥ svahṛdayam adāt //:(STT 1,518,1238)
oṃ vajrāyudha dāmaka huṃ phaṭ //(STT 1,518,1238)
vidyārājanakāḥ (STT 1,518,1238)

atha vajrakuṇḍalir vajrakrodho bhagavate vajrapāṇaya idaṃ svahṛdayaṃ pādavandanīyaṃ niryātayām āsa //:(STT 1,519,1239)

oṃ vajrakuṇḍalimahāvajrakrodha gṛhṇa daha paca vidhvaṃsaya vajreṇa mūrdhānaṃ sphālaya bhinda hṛdayaṃ vajrakrodha huṃ phaṭ //(STT 1,519,1240)

atha vajraprabho vajrakrodha idaṃ svahṛdayam adāt://(STT 1,519,1241)
oṃ vajraprabha māraya saumyakrodha hūṃ phaṭ //(STT 1,519,1241)

atha vajradaṇḍo vajrakrodhaḥ svahṛdayam adāt //:(STT 1,519,1242)
oṃ vajradaṇḍa tāḍaya sarvaduṣṭān mahākrodha huṃ phaṭ //(STT 1,519,1242)

atha vajrapiṅgalo vajrakrodha idaṃ svahṛdayam adāt //:(STT 1,519,1243)
oṃ vajrapiṅgala bhīṣaya sarvaduṣṭān bhīmakrodha huṃ phaṭ //(STT 1,519,1243)
vajrakrodhāḥ //(STT 1,520,1243)

atha vajraśauṇḍo gaṇapatir bhagavate vajrapāṇaya idaṃ svahṛdayaṃ niryātayati sma //:(STT 1,520,1244)
oṃ vajraśauṇḍamahāgaṇapati rakṣa sarvaduṣṭebhyo vajradharājñāṃ pālaya huṃ phaṭ //(STT 1,520,1244)

atha vajramāla idaṃ svahṛdayam adāt //:(STT 1,520,1245)
oṃ vajramālagaṇapate mālayākarṣaya praveśayāveśaya bandhaya vaśīkuru māraya huṃ phaṭ //(STT 1,520,1245)

atha vajravaśī svahṛdayam adāt //:(STT 1,520,1246)
oṃ vajravaśīmahāgaṇapate vaśīkuru huṃ phaṭ //(STT 1,520,1246)

atha vijayavajro gaṇapaṭi svahṛdayam adāt //:(STT 1,520,1247)
oṃ vajravijaya vijayaṃ kuru mahāgaṇapati huṃ phaṭ //(STT 1,520,1247)
gaṇapatayaḥ //(STT 1,520,1247)

atha vajramusalo vajradūta idaṃ svahṛdayaṃ vajrapāṇaye niryātayām āsa //:(STT 1,521,1248)
oṃ vajramusalo kuṭṭa kuṭṭa sarvaduṣṭān vajradūta huṃ phaṭ //(STT 1,521,1248)

atha vajrānilo dūtaḥ svahṛdayam adāt //:(STT 1,522,1249)
oṃ vajrānilamahāveegānaya sarvaduṣṭān huṃ phaṭ //(STT 1,522,1249)

atha vajrānalo dūtaḥ svahṛdayam adāt //:(STT 1,522,1250)
oṃ vajrānalamahādūta jvālaya sarvaṃ bhasmīkuru sarvaduṣṭān huṃ phaṭ //(STT 1,522,1250)

atha vajrabhairavo dūtaḥ svahṛdayam adāt //:(STT 1,522,1251)
oṃ vajrabhairavavajradūta bhakṣaya sarvaduṣṭān mahāyakṣa huṃ phaṭ //(STT 1,522,1251)
dūtāḥ //(STT 1,522,1251)

atha vajrāṅkuśo vajraceṭa idaṃ svahṛdayaṃ bhagavate vajrapāṇaye niryātayām āsa //:(STT 1,523,1252)
oṃ vajrāṅkuśākarṣaya sarvaṃ mahāceṭa huṃ phaṭ //(STT 1,523,1252)

atha vajrakālaḥ svahṛdayam adāt //:(STT 1,523,1253)
oṃ vajrakāla mahāmṛtyum utpādaya huṃ phaṭ //(STT 1,523,1253)

atha vajravināyakaḥ svahṛdayam adāt //:(STT 1,523,1254)
oṃ vajravināyakāsya vighnaṃ kuru huṃ phaṭ//(STT 1,523,1254)

atha nāgavajra idaṃ svahṛdayaṃ bhagavate vajrapāṇaye pādavandanīyaṃ niryātayām āsa //:(STT 1,523,1255)

oṃ nāgavajrānaya sarvadhanadhānyahiraṇyasuvarṇamaṇimuktālaṃkārādīni sarvopakaraṇāni vajradhara samayam anusmarākaḍḍha gṛhṇa bandha hara hara prāṇān mahāceṭa huṃ phaṭ //(STT 1,523,1256)
ceṭāḥ //(STT 1,523,1256)

atha vajrapāṇir mahābodhisattva idaṃ sarvavajrakulākarṣanasamayam udājahāra //:(STT 1,524,1257)
oṃ vajrāṅkuśākarṣaya hūṃ //(STT 1,524,1257)

tataḥ praveśanasamayam udājahāra //:(STT 1,524,1258)
hūṃ vajrapāśākaḍḍha hūṃ //(STT 1,524,1258)

tataḥ samayabandham udājahāra //:(STT 1,524,1259)
huṃ vajrasphoṭa vaṃ //(STT 1,524,1259)

tataḥ karmahṛdayam udājahāra //:(STT 1,524,1260)
oṃ vajrakarma sādhaya kṛt //(STT 1,524,1260)

atha vajrapāṇir idaṃ sarvavajrakulamahāmaṇḍalam abhāṣat //:(STT 1,524,1261)

athātaḥ saṃpravakṣyāmi mahāmaṇḍalam uttamam /(STT 1,526,1262)
dharmacakrapratīkāśaṃ sūtrayet sarvamaṇḍalam //(STT 1,526,1262)

tatredaṃ sūtraṇahṛdayaṃ bhavati //:(STT 1,526,12632)
oṃ vajrasūtrākarṣaya sarvamaṇḍalān huṃ //(STT 1,526,1263)

maṇḍalasya tu madhye vai viddhvā khadirakīlakam /(STT 1,526,1264)
tatas tu sūtraṃ dviguṇaṃ kṛtvā tena prasūtrayet //(STT 1,526,12634)

tatredaṃ kīlakahṛdayaṃ bhavati: //(STT 1,527,1265)
oṃ vajrakīla kīlaya sarvavighnān bandha hūṃ phaṭ //(STT 1,527,1265)

catuḥsūtrasamāyutaṃ sūtrayec cakramaṇḍalam /(STT 1,527,1266)
bāhyatas tasya niṣkramya dviguṇaṃ tu tathaiva ca //(STT 1,527,1266)

tasyāpi triguṇaṃ kuryāt bāhyamaṇḍalasūtraṇam /(STT 1,527,1267)
vidiśādvāraprayogeṇa koṇarekhās tu sūtrayed iti //(STT 1,527,1267)
sūtraṇavidhiḥ //(STT 1,527,1267)

tatas tu sūtraṇaṃ tat tu raṅgaiḥ śuddhais tu pūrayet /(STT 1,528,1268)
vāmavajramahāmuṣṭyā prāg rekhāṃ tu tato yathāsukham //(STT 1,528,1268)

tatredaṃ raṅgahṛdayaṃ bhavati //:(STT 1,528,1269)
oṃ vajraraṅgasamaya huṃ //(STT 1,528,1269)

tato madhyasthito bhūtvā vajrācāryaḥ samāhitaḥ /(STT 1,528,1270)
manasodghāṭayec caiva vajradvāracatuṣṭayam //(STT 1,528,1270)

tatredaṃ dvārodghāṭanahṛdayaṃ bhavati //:(STT 1,528,1271)
oṃ vajrodghāṭanasamaya praviṣa śīghraṃ smara vajrasamaya huṃ phaṭ //(STT 1,528,1271)

sauvarṇarājate vāpi mṛnmaye vā sucitrite /(STT 1,529,1272)
iṣṭake caturasre tu buddhabimbaṃ niveśayet //(STT 1,529,1272)
%-asre: ed. -aśre.

tatredaṃ sarvabuddhahṛdayaṃ bhavati //:(STT 1,529,1273)
oṃ sarvavit //(STT 1,529,1273)

buddhasya sarvataḥ kuryān mahāsattvacatuṣṭayam /(STT 1,531,1274)
trilokavijayaṃ kurvan vajrapāṇiṃ puraḥsthitam //(STT 1,531,1274)

tatraitāni mahāsattvacatuṣṭayahṛdayāni bhavanti //:(STT 1,531,1275)
oṃ śumbha niśumbha huṃ gṛhṇa gṛhṇa huṃ gṛh.āpaya huṃ ānaya ho bhagavan vajra huṃ phaṭ //(STT 1,531,1275)
oṃ vajrabhṛkuṭikrodhānaya sarvaratnān hīḥ phaṭ //(STT 1,531,1275)

oṃ vajradṛṣṭikrodha dṛṣṭyā māraya huṃ phaṭ //(STT 1,531,1276)
oṃ vajraviśvakrodha kuru sarvaṃ viśvarūpatayā sādhaya hūṃ phaṭ //(STT 1,531,1276)

praviśen niṣkramed vāpi sūtrādhastān manogatam /(STT 1,532,1277)
vajravega iti khyātas tena rekhāṃ samākramed iti //(STT 1,532,1277)

tatredaṃ vajravegahṛdayaṃ bhavati //:(STT 1,532,1278)
vajravega //(STT 1,532,1278)

vajravegena niṣkramya prathamaṃ maṇḍalaṃ tathā /(STT 1,532,1279)
yathāvad anupūrveṇa vajramāyādayo likhet //(STT 1,532,1279)

tatraiṣāṃ samayahṛḍayāni bhavanti //:(STT 1,532,1280)
oṃ vajracakra hūṃ //(STT 1,533,1280)
oṃ vajraghaṇṭa hūṃ //(STT 1,533,1280)
oṃ vajradaṇḍakāṇṭha hūṃ //(STT 1,533,1280)
oṃ vajrāyudha hūṃ //(STT 1,533,1280)

vajavegena cākramya dvitīyaṃ maṇḍalaṃ tathā /(STT 1,533,1281)
vajrakuṇḍalipūrvāṃs tu vajrakrodhān niveśayet //(STT 1,534,1281)

tatraiṣāṃ hṛdayāni bhavanti //:(STT 1,534,1282)
oṃ prajvalitapradīptavajra hūṃ //(STT 1,534,1282)
oṃ vajrasaumya hūṃ //(STT 1,534,1282)
oṃ vajradaṇḍa hūṃ //(STT 1,534,1282)
oṃ vajravikṛta hūṃ //(STT 1,534,1282)

tatas tu vajravegena likhed dvāracatuṣṭaye /(STT 1,534,1283)
vajraśauṇḍādayaḥ sarve yathāvad anupūrvacaḥ //(STT 1,534,1283)

tatraiṣāṃ samayahṛdayāni bhavanti //:(STT 1,534,1284)
oṃ vajramada hūṃ //(STT 1,534,1284)
oṃ vajramāla hūṃ //(STT 1,534,1284)
oṃ vajrārtha hūṃ //(STT 1,534,1284)
oṃ vajrāsi hūṃ //(STT 1,534,1284)

vajravegena cākramya tṛtīye maṇḍale likeht /(STT 1,535,1285)
yathāvad anupūrveṇa savajramusalādayaḥ //(STT 1,535,1285)

tatraiṣāṃ hṛdayāni bhavati //:(STT 1,535,1286)
oṃ vajramusala hūṃ //(STT 1,535,1286)
oṃ vajrapaṭa hūṃ //(STT 1,535,1286)
oṃ vajrajvāla hūṃ //(STT 1,535,1286)
oṃ vajragraha hūṃ //(STT 1,535,1286)

vajravegena cākramya caturthe maṇḍale likhet /(STT 1,535,1287)
vajrāṅkuśādayaś ceṭā yathāvad anupūrvacaḥ //(STT 1,535,1287)

teṣāṃ hṛdayāni bhavanti //:(STT 1,535,1288)
oṃ vajradaṃṣṭra hūṃ //(STT 1,535,1288)
oṃ vajramāraṇa hūṃ //(STT 1,536,1288)
oṃ vajravighna hūṃ //(STT 1,536,1288)
oṃ vajraharaṇa hūṃ //(STT 1,536,1288)

vajravegena niṣkramya bāhyamaṇḍalasaṃsthitāḥ /(STT 1,536,1289)
yathāvad anupūrveṇa saṃlikhet sarvamātaraḥ //(STT 1,536,1289)

vajradvāreṣu sarveṣu dvārapālās ta eva tu /(STT 1,536,1290)
ataḥ paraṃ pravakṣyāmi yathāvad vidhivistaram iti //(STT 1,536,1290)

athātra trilokacakramahāmaṇḍala ākarṣaṇādikarma kṛtvā, svayaṃ vajrācāryo vajrakrodhaterittirimudrāṃ baddhvaivaṃ brūyād (STT 1,537,1291)

ahaṃ te vajrasamayajñānam utpādayiṣyāmi //.(STT 1,537,1292)
tat tvayā na kasya cid vaktavyam /.(STT 1,537,1292)
mā te viṣamāparihāreṇa kālakriyayā nakarapatanaṃ syād iti //(STT 1,537,1292)

idaṃ uktvedaṃ śapathahṛdayaṃ dadyāt //.(STT 1,537,1293)
vajrakrodhaterittirimudrāṃ baddhvā darśayet /(STT 1,537,1293)

ayaṃ vajrakrodhasamayas te saṃdahet kulam, mūrdhād ārabhya kāyaṃ tu nāśayed yady atikramet, samayaṃ bhandhaya //(STT 1,537,1294)

tato vajradhārikarmamudrāṃ bandhayed anena hṛdayena //:(STT 1,538,1295)
oṃ sarvatathāgatavajradhara gṛhṇa bandha samaya huṃ //(STT 1,538539,1295)

athāsyā mudrāyā bandho bhavati //:(STT 1,539,1296)
kaniṣṭhāṅguṣṭhabandhau tu hastau dvāv adharottarau /(STT 1,539,1296)
mudreyaṃ karmasamayā ^vajrabandhāpi (or bandheti) kīrtitā (or sarvakarmāgrakartṛtā //, rather vajradhārīti (or dhāry api) kaīrtitā //)(STT 1,539,1296)

tato vajrodakenābhiṣiñced anena hṛdayena //:(STT 1,540,1297)
oṃ vajrābhiṣekābhiṣiñca vajradharatve samaya gra gra //(STT 1,540,1297)

tato naktakena mukhaṃ baddhvā praveśayet śiṣyān anena hṛdayena //:(STT 1,540,1298)
oṃ praviśa vajra praveśaya vajrāviśa vajrādhitiṣṭha vajra hūṃ //(STT 1,540,1298)

tataḥ praveśya puṣpāṇi k.epayed anena hṛdayena //:(STT 1,541,1299)
oṃ pratīchādhitiṣṭha vajra hoḥ //(STT 1,541,1299)
tato vajra patati sa 'sya sidhyati //(STT 1,541,1299)

tato mukhabandhaṃ muktvā maṇḍalaṃ yathānupūrvato darśayet //(STT 1,541,1300)
na cāsya vaktavyaṃ kiṃ devā iti //(STT 1,541,1300)
tat kasmād dhetoḥ ?(STT 1,541,1300)

santi sattvā mithyādṛṣṭayo ye na śraddhāsyanti kim etad amoghaṃ buddhānām bhagavatāṃ jñānaṃ yathā tathāgatā vajrakule vajrapāṇinābhiṣiktās tathāgatā eveti samayaḥ //(STT 1,541,1301)

anyatra ye devabhaktās teṣāṃ śathāhṛdayaṃ dattvā vācyam iti //(STT 1,541,1302)

tato vajraratnacihnamālābhiṣekaṃ dattvā, karmavajraṃ pāṇibhyām abhiprayacchya, vajranāma kuryāt /(STT 1,542,1303)
yathā vajrasamayamahāmaṇḍala iti //(STT 1,542,1303)

tato mahāmudrābandhaṃ śikṣayet //:(STT 1,542,1304)

vajrabandhaṃ dṛḍhīkṛtya praviṣṭāṅguṣṭhasaṃcayam /(STT 1,542,1305)
kuñcitāgryāyugacchannaṃ sattvoṣṇīṣeti saṃjñitā //(STT 1,542,1305)

vajrabandhaṃ samādhāya samāṅguṣṭhāntyamadhyamā /(STT 1,542,1306)
tejoraśīti vikhyātā tejoraśer mahātmanaḥ //(STT 1,542,1306)

vajramudrādvikaṃ baddhvā kaniṣṭhāṅguṣṭhasaṃdhitam /(STT 1,543,1307)
gāḍham aṅkuśabandhena mahāvidyottamasya tu //(STT 1,543,1307)

mahāvidyottamamayīṃ mudrāṃ baddhvā suyantritām /(STT 1,543,1308)
hṛdy aṅguṣṭhamukhānāṃ tu bandhanād dhṛdayā smṛtā //(STT 1,543,1308)

tām evānāmamadhyābhir aṅgulībhiḥ suyantritām /(STT 1,543,1309)
vararatnaprayogeṇa parivartya mukhasthitā //(STT 1,543,1309)

tām evottānasaṃsthāṃ hṛdaye parivartya vai /(STT 1,543,1310)
catuḥpuṣpā tu nāmena padmavidyottamasya tu //(STT 1,543,1310)

tām eva mūrdhād ārabhya bhraman kāyāgramaṇḍalā /(STT 1,543,1311)
vajraviśvasya mudreyaṃ vajrakarmaprasādhiketi //(STT 1,543,1311)

sattvavajraṃ dṛḍhīkṛtya kaniṣṭhā vajrasaṃdhitā /(STT 1,543,1312)
sarvaviddhṛdayasyāsya mudreyaṃ sarvasādhikā //(STT 1,543,1312)

kaniṣṭhāṅguṣṭhabaddhe tu vāmamadhyāṅgulitrike /(STT 1,543,1313)
triśūle madhyaśūlaṃ tu vajramudrāparigraham //(STT 1,543,1313)

vajravidyottamasyeyaṃ vajraśūleti kīrtitā /(STT 1,543,1314)
ataḥ paraṃ pravakṣyāmi māyāvajrādisaṃjñitām //(STT 1,543,1314)

vajrabandhaṃ dṛḍhīkṛtya vāmavajraṃ tu bandhayet /(STT 1,545,1315)
vajramuṣṭir iti khyātā sarvavajrakuleṣv iyam //(STT 1,545,1315)

dvidhīkṛtya tu tad vajraṃ sarvacihnaniveśitam /(STT 1,545,1316)
sarvavajrakulānāṃ tu mudrāsu ca niveśayet //(STT 1,545546,1316)

prasāritāgrā pṛṣṭhasthā jyeṣṭhāṅguṣṭhagrahādharā /(STT 1,546,1317)
oṃkāramūrdhnisaṃsthā tu vajre caiva pratiṣṭhitā //(STT 1,546,1317)
vidyārājamahāmudrāgaṇaḥ //(STT 1,546,1317)

prasāritāśritā pāṇau hastapṛṣṭhe tathaiva ca /(STT 1,546,1318)
muṣṭisaṃsthitā bhujāvācī mukhataḥ parivartitā //(STT 1,546,1318)
vajrakrodhamahāmudrāgaṇaḥ //(STT 1,546,1318)

vāmāṅguṣṭhasusaṃsthā tu mālābandhaprayojitā /(STT 1,546,1319)
dakṣiṇenārthadāyī ca khaḍgamudrāgramuṣṭiṇā //(STT 1,546,1319)
gaṇapatimahāmudrāgaṇaḥ //(STT 1,546,1319)

dakṣiṇagrastamusalā prasāritabhujā tathā /(STT 1,546,1320)
dakṣiṇajvālasaṃdarśā vajramuṣṭiprakampitā //(STT 1,546,1320)
dūtamahāmudrāgaṇaḥ //(STT 1,546,1320)

sagarvamukhadaṃṣṭrāgrā daṇḍā ghātaprapātitā /(STT 1,546,1321)
bāhusaṃkocalambā ca vāmadakṣiṇahāriṇīti //(STT 1,546,1321)
ceṭamahāmudrāgaṇaḥ //(STT 1,546,1321)

kalpanaṃ maṇḍale sarvaṃ vāmavajragraheṇa tu /(STT 1,549,1322)
ataḥ paraṃ pravakṣyāmi sādhanaṃ karma eva ca //(STT 1,549,1322)

yasya sattvasya yā mudrā bhavet tasya svam ātmanā /(STT 1,549,1323)
bhāvayaṃs taṃ svam ātmānaṃ mudrāsādhanam uttamam //(STT 1,549,1323)

mahoṣṇīśā mahārakṣā tejorāśī susiddhidā /(STT 1,549,1324)
sarvakṛd vajrahuṃkārā sarvākarṣā tu hṛdgateti //(STT 1,549,1324)
baddhamudrāḥ //(STT 1,549,1324)

sarvavit sarvasiddhis tu vajravidyottamā parā /(STT 1,549,1325)
vajraśūlamahāmudrā mahāsiddhipradāyikā //(STT 1,549,1325)

māyāvajrasusiddhis tu samāveśā tu ghaṇṭikā /(STT 1,549,1326)
daṇḍākaṇṣṭhā tu nairvāṇī vajravajrā tu māraṇī //(STT 1,549,1326)
vidyārājanakāḥ //(STT 1,549,1326)

jvālāgrī duṣṭadamanī saumyāgrī sarvamāraṇī /(STT 1,549550,1327)
daṇḍāgrā ghātanī caiva bhīmākṣī tu bhayaṃkarī //(STT 1,550,1327)
vajrakrodhāḥ //(STT 1,550,1327)

madanī mādanītīvraṃ mālā sarvakārī smṛtā /(STT 1,550,1328)
kāminī priyakārī tu māraṇī sarvamāriṇī //(STT 1,550,1328)
gaṇamudrāḥ //(STT 1,550,1328)

musalā duṣṭanirghātā paṭā sūtrapaṭā tathā /(STT 1,550,1329)
jvālāgrī duṣṭadamanī yakṣiṇī grahalāyikā //(STT 1,550,1329)
dūtamudrāḥ //(STT 1,550,1329)

bhakṣaṇī vajradaṃṣṭrā tu māraṇī sarvamāraṇī /(STT 1,550,1330)
suvighnā vighnakartrī tu hāriṇī sarvahāriṇī //(STT 1,550,1330)
ceṭamudrāḥ //(STT 1,550,1330)

sarvatathāgatavajrasamayān mahākalparājāt trilokacakramahāmaṇḍalavidhivistaraḥ parisamāptaḥ // //(STT 1,554,1331)

sarvavajrakulavajramaṇḍalavidhivistaraḥ (STT 1,555,1332)

atha bhagavān punar api sarvatathāgatavajradhāraṇīsamayasaṃbhavavajrādhiṣṭhānaṃ nāma samādhiṃ samāpadyemāṃ svavidyottamām abhāṣat //:(STT 1,555,1333)
oṃ vajrasāvitre svāhā //(STT 1,555,1333)

atha vajrapāṇir mahābodhisattvaḥ punar apīmāṃ svavidyottamām abhāṣat //:(STT 1,555,1334)
oṃ vajradhāri hūṃ vajravikrame phaṭ //(STT 1,555,1334)

atha vajragarbho bodhisattvo mahāsattva imāṃ sarvavidyottamām abhāṣat //:(STT 1,555,1335)
oṃ vajraratnagotre svāhā //(STT 1,555,1335)

atha vajranetro bodhisattvo mahāsattva imāṃ svavidyottamām abhāṣat //:(STT 1,555,1336)
oṃ vajrapadmanetre huṃ phaṭ //(STT 1,555,1336)

atha vajraviśvo bodhisattvo mahāsattva imāṃ svavidyottamām abhāṣat //:(STT 1,555,1337)
oṃ vajrakarmakari huṃ //(STT 1,555,1337)

atha vajravidyottamo bodhisattva imāṃ svavidyottamām abhāṣat //:(STT 1,555,1338)
oṃ vajraśūlāgre svāhā //(STT 1,555,1338)

atha vajramāyo vidyārāja imāṃ svamudrām abhāṣat //:(STT 1,556,1339)
oṃ vajracakre hūṃ //(STT 1,556,1339)
vajraghaṇṭa uvāca //:(STT 1,556,1339)
oṃ vajraghaṇṭike hūṃ //(STT 1,556,1339)

maunavajra uvāca //(STT 1,556,1340)
oṃ vajradaṇḍakāṣṭhe hūṃ //(STT 1,556,1340)
vajrāyudha uvāca //:(STT 1,556,1340)
oṃ vajre hūṃ //(STT 1,556,1340)
vidyārājasamayamudrāḥ //(STT 1,556,1340)

atha vajrakuṇḍalir vajrakrodha imāṃ samayamudrām abhāṣat //:(STT 1,557,1341)
oṃ jvālāvajre hūṃ //(STT 1,557,1341)
atha vajraprabha uvāca //:(STT 1,557,1341)
oṃ vajrasaumye hūṃ //(STT 1,557,1341)

vajradaṇḍa uvāca //:(STT 1,557,1342)
oṃ vajradaṇḍe hūṃ //(STT 1,557,1342)
vajrapiṅgala uvāca //(STT 1,557,1342)
oṃ vajrabhīṣaṇe hūṃ //(STT 1,557,1342)
vajrakrodhasamayamudrāḥ //(STT 1,557,1342)

atha vajraśauṇḍaḥ svasamayamudrām abhāṣat //(STT 1,557,1343)
oṃ vajramade hūṃ //(STT 1,557,1343)
vajramāla uvāca //:(STT 1,557,1343)
oṃ vajramāle hūṃ //(STT 1,557,1343)

vajravaśy uvāca //:(STT 1,557,1344)
oṃ vajravaśe hūṃ //(STT 1,557,1344)
vijayavajra uvāca //:(STT 1,557,1344)
oṃ vajrāparājite hūṃ //:(STT 1,558,1344)
vajragaṇapatisamayamudrāḥ //(STT 1,558,1344)

atha vajramusalaḥ svasamayamudrām udājahāra //:(STT 1,558,1345)
oṃ vajramusalagrahe hūṃ //(STT 1,558,1345)
vajrānila uvāca //:(STT 1,558,1345)
oṃ vajrapaṭe hūṃ //(STT 1,558,1345)

vajrānala uvāca //(STT 1,558,1346)
oṃ vajrajvāle hūṃ //(STT 1,558,1346)
vajrabhairava uvāca //:(STT 1,558,1346)
oṃ vajragrahe hūṃ //(STT 1,558,1346)
vajradhātusamayamudrāḥ //(STT 1,558,1346)

atha vajrāṅkuśa uvāca //(STT 1,559,1347)
oṃ vajradaṃṣṭre hūṃ //(STT 1,559,1347)
vajrakāla uvāca //(STT 1,559,1347)
oṃ vajramāraṇi hūṃ //(STT 1,559,1347)

vajravināyaka uvāca //:(STT 1,559,1348)
oṃ vajravighne hūṃ //(STT 1,559,1348)
nāgavajra uvāca //:(STT 1,559,1348)
oṃ vajrahāriṇi hūṃ //(STT 1,559,1348)
vajraceṭasamayamudrāḥ //(STT 1,559,1348)

atha vajrapāṇiḥ punar apīdaṃ sarvavajrakulavajramaṇḍalam abhāṣat //:(STT 1,560,1349)

athātaḥ saṃpravakṣyāmi vajramaṇḍalam uttamam /(STT 1,560,1350)
caturasram (ed. aśram) uttaradvāraṃ sūtrayed bāhyamaṇḍalam //(STT 1,560,1350)

tasyābhyantaratas tatra pūrvadvāraṃ tathaiva ca /(STT 1,560,1351)
tasya madhye yathānyāyaṃ buddhabimbaṃ niveśayet //(STT 1,560,1351)

trilokavijayādyās tu catasras tasya sarvataḥ /(STT 1,560,1352)
maṇḍalasya tathā 'greṣu vajramudrāḥ samālikhet //(STT 1,560,1352)

tesāṃ sarveṣu pārśveṣu kulamudrāḥ samālikhet /(STT 1,560,1353)
vajraśuauṇḍādayaś caiva catvāro dvārarakṣakāḥ //(STT 1,560,1353)

bhīmāṃ śriyaṃ sarasvatīṃ durgāṃ koṇeṣu vāmataḥ /(STT 1,560,1354)
bāhyakoṇeṣu mudrā vā āsām eva tu saṃlikhet //(STT 1,560,1354)

bāhyamaṇḍalasaṃstheṣu sarvadevīḥ samālikhet /(STT 1,560,1355)
ataḥ paraṃ pravakṣyāmi yathāvad vidhivistaram iti //(STT 1,560,1355)

athātra vajramaṇḍale yathākāmakaraṇīyatayā vajrāṅkuśādibhiḥ samayakarma kṛtvā, vajradhārimudrāṃ yathāvad baddhvā brūyān:(STT 1,561,1356)

na kasya cit tvayādṛṣṭasamayasyaitāḥ samayamudrāḥ purato vaktavyāḥ /(STT 1,561,1357)
na ca rahasyabhedaḥ kartavyaḥ //(STT 1,561,1357)

tatas tat karmavajraṃ vajradhārimudrāyā upari sthāpya yathāvat praveśayet //.(STT 1,561,1358)

praveśya tad vajraṃ tathaiva kṣipet/.(STT 1,561,1359)
yatra patati sāsya samayamudrā vaśyā bhavati //(STT 1,561,1359)
tayā sarvakarmāṇi karoti //(STT 1,561,1359)

tato mukhabandhaṃ muktvā maṇḍalaṃ yathāvad darśayitvā, samayamudrārahasyaṃ brūyāt //:(STT 1,563,1360)

etāḥ samayamudrās te sarvakarmakarāḥ sadā /(STT 1,563,1361)
mātaraś ca bhaginyaś ca bhāryā duhitaro 'nugā iti //(STT 1,563,1361)

tatrāsyā hṛdayaṃ bhavati //:(STT 1,563,1362)
oṃ sarvavajragāmini sarvabhakṣe sādhaya guhyavajriṇi hūṃ phaṭ //(STT 1,563,1362)

anayā sakṛjjaptayā sarvastriyo vaśīkṛtyopabhoktavyāḥ /(STT 1,563,1363)
adharmo na bhavati //(STT 1,563,1363)
yathābhirucitaś ca sarvaṃ bhuktvā sādhyāḥ /(STT 1,563,1363)
tataḥ sarvaśuddhicittatām avetya, sarvamudrā manasttamāny api sarvakarmāṇi kurvantīty āha bhagavān vajradharaḥ //(STT 1,563,1363)

ataḥ samayamudrāḥ śikṣayitavyāḥ //(STT 1,564,1364)
samayakrodhāṅgulī mūrdhni hṛdaye ca dṛḍhīkṛtā /(STT 1,564,1364)
mukhorṇā ca mukhodvāntā mūrdhni sthāpya dvidhīkṛteti //(STT 1,564,1364)

vāmavajrāgrabandhena triśūlāṅkaṃ tu pīḍayet /(STT 1,564,1365)
anayā baddhayā samyak sidhyed vidyottamaḥ svayam //(STT 1,564,1365)

sarvavajrakulānāṃ tu vāmavajrāgrasaṃgraham /(STT 1,564,1366)
mudrābandhaṃ pravakṣyāmi samayānāṃ yathāvidhi //(STT 1,564,1366)

cakrā sarvāṅgasaṃpīḍā ghaṇṭāmudrā tathaiva ca /(STT 1,564,1367)
tathaiv' oṃkāramudrā tu siṃhakarṇaparigrahā //(STT 1,564,1367)
vidyārājanakāḥ //(STT 1,564,1367)

jvālāparigrahā caiva prabhāsaṃgraham eva ca /(STT 1,564,1368)
daṇḍamuṣṭigrahā caiva mukhataḥ parivartitā //(STT 1,564,1368)
krodhasamayāḥ //(STT 1,565,1368)

pānamudrā ca mālā ca vajrāvaṣṭambhanāmitā /(STT 1,565,1369)
mūrdhasthā caiva gaṇikā maṇḍaladvārapālikāḥ //(STT 1,565,1369)
gaṇapatisamayāḥ //(STT 1,565,1369)

bāhusaṃkocavakrā tu pṛṣṭhataḥ parivartitā /(STT 1,565,1370)

jvālāsphuliṅgamokṣā ca vidāritamukhasthitā //(STT 1,565,1371)
dūtasamayāḥ //(STT 1,565,1371)

dvyantapraveśitamukhīpīḍya caiva prapātanī /(STT 1,565,1372)
bāhuveṣṭanaveṣṭā ca sahasā hāriṇī tatheti //(STT 1,565,1372)
ceṭasamayāḥ //(STT 1,565,1372)

sarvatathāgatavajrasamayān mahākalparājāt sarvavajrakulavajramaṇḍalavidhivistaraḥ parisamāptaḥ // //(STT 1,568,1373)

sarvavajrakuladharmasamayamaṇḍalavidhivistaraḥ(STT 1,569,1374)

atha bhagavān punar api sarvatathāgatadharmasamayasaṃbhavavajrādhiṣṭhānaṃ nāma samādhiṃ samāpadyemaṃ svavidyottamām abhāṣat //:(STT 1,569,1375)
oṃ vajravit //(STT 1,569,1375)

atha vajrapāṇiḥ punar apīmaṃ svadharmasamayam abhāṣat //:(STT 1,569,1376)
oṃ hana hana huṃ phaṭ //(STT 1,569,1376)

atha vajragarbhaḥ svadharmasamayam abhāṣat //:(STT 1,569,1377)
oṃ hara hara huṃ phaṭ //(STT 1,569,1377)

atha vajranetraḥ svadharmasamayam abhāṣat //:(STT 1,569,1378)
oṃ mara mara huṃ phaṭ //(STT 1,569,1378)

atha vajraviśvaḥ svadharmasamayam abhāṣat //:(STT 1,569,1379)
oṃ kuru kuru huṃ phaṭ //(STT 1,569,1379)

atha vajravidyottamaḥ svadharmasamayam abhāṣat //:(STT 1,569,1380)
oṃ huṃ huṃ phaṭ //(STT 1,569,1380)

atha māyāvajra uvāca //:(STT 1,570,1381)
oṃ chinda cchinda huṃ phaṭ //(STT 1,570,1381)
oṃ āviśāviśa huṃ phaṭ //(STT 1,570,1381)
oṃ bhūr bhuvaḥ svar huṃ phaṭ //(STT 1,570,1381)
oṃ bhinda bhinda huṃ phaṭ //(STT 1,570,1381)
vidyājanakāḥ //(STT 1,570,1381)

oṃ dama dama huṃ phaṭ //(STT 1,571,1382)
oṃ māraya māraya huṃ phaṭ //(STT 1,571,1382)
oṃ ghātaya ghātaya huṃ phaṭ //(STT 1,571,1382)
oṃ bhaya bhaya huṃ phaṭ //(STT 1,571,1382)
vajrakrodhāḥ //(STT 1,571,1382)

oṃ mada mada huṃ phaṭ //(STT 1,571,1383)
oṃ bandha bandha huṃ phaṭ //(STT 1,571,1383)
oṃ vaśībhava huṃ phaṭ //(STT 1,571,1383)
oṃ jaya jaya huṃ phaṭ //(STT 1,571,1383)
gaṇapatayaḥ //(STT 1,571,1383)

oṃ bhyo bhyo huṃ phaṭ //(STT 1,571,1384)
oṃ ghu ghu huṃ phaṭ //(STT 1,572,1384)
oṃ jvala jvala huṃ phaṭ //(STT 1,572,1384)
oṃ khāda khāda huṃ phaṭ //(STT 1,572,1384)
dūtāḥ //(STT 1,572,1384)

oṃ khana khana huṃ phaṭ //(STT 1,572,1385)
oṃ mara mara huṃ phaṭ //(STT 1,572,1385)
oṃ gṛhṇa gṛhṇa huṃ phaṭ //(STT 1,572,1385)
oṃ piba piba huṃ phaṭ //(STT 1,572,1385)
ceṭāḥ //(STT 1,572,1385)

atha vajrapāṇiḥ punar apīdaṃ sarvavajrakuladharmasamayamaṇḍalam abhāṣat //:(STT 1,573,1386)

athātaḥ saṃpravakṣyāmi mahāsamayamaṇḍalam /(STT 1,573,1387)
trilokacakrasaṃkāśaṃ saṃlikhet sarvamaṇḍalam //(STT 1,573,1387)

sarve caiva samāpannā buddhavajradharādayaḥ /(STT 1,573,1388)
dharmamaṇḍalayogena hṛccihnāṃs tu samālikhet //(STT 1,573,1388)

athātra dharmasamayamaṇḍale yathāvat karma kṛtvā, vajradhārimudrāṃ savajraghaṇṭāṃ baddhvā praveśyaivaṃ brūyāt /:(STT 1,574,1389)

na tvayā kasya cid asamayadṛṣṭasyādṛṣṭadevakulasya vaktavyam iti //(STT 1,574,1390)

uktvā tāṃ ghaṇṭāṃ raṇāpayet //,(STT 1,574,1391)
evaṃ ca brūyāt śapathahṛdayaṃ dattvā //(STT 1,574,1391)

yathā raṇāpyate ghaṇṭā śabdaś cāsya yathā dhruvam /(STT 1,574,1392)
tatredaṃ karmavajraṃ te nāśaṃ kuryāt tathā dhruvam //(STT 1,574,1392)

vajrācāryaṃ na gauravyaṃ vajrabhrātṛṣv amitratā /(STT 1,574,1393)
duṣṭamaitrī virāgaś ca yadi kuryād bhavān kadeti //(STT 1,574,1393)

tato mukhabandhaṃ muktvā maṇḍalaṃ darśya, dharmasamayamudrājñānaṃ śikṣayet //(STT 1,578,1394)

buddhavajradharādīnāṃ yathāvad dharmamaṇḍale /(STT 1,578,1395)
dhyānaṃ sarvasamatvaṃ hi vajravidyottamasya tu //(STT 1,578,1395)

māyopamaṃ jagad idaṃ duḥkhaṃ ghaṇṭopamaṃ tathā /(STT 1,578,1396)
nirvāṇaṃ sarvaduḥkhānāṃ vajraṃ bhediṣv anuttamam iti //(STT 1,578,1396)
vidyārājanakasamādhayaḥ //(STT 1,578,1396)

krodho 'gryaḥ sattvavinaye saumyatvaṃ māraṇaṃ dhruvam /(STT 1,578,1397)
daṇḍāt samo na nirghāto mithyādṛṣṭir bhayaṃkara iti //(STT 1,578,1397)
vajrakrodhasamādhayaḥ //(STT 1,578,1397)

madāt tulyo na dhairyo 'sti mālātulyaṃ na bandhanam /(STT 1,578,1398)
striyo hi rāgo jagadvaśaṃkaraḥ dhairyamātrāparājiteti //(STT 1,578,1398)
gaṇasamādhayaḥ (gaṇapatisamādhayaḥ ?)//(STT 1,578,1398)

prahāro nigrahāgryo hi saparśānāṃ tu samīraṇāḥ /(STT 1,578579,1399)
tejasāṃ hutabhug jyeṣṭhaḥ bhojanānāṃ tu lohitam iti //(STT 1,579,1399)
dhūtasamādhayaḥ //(STT 1,579,1399)

daṃṣṭrāśuddhaḥ praviṣṭas tu mṛtyuḥ sarvapade sthitaḥ /(STT 1,579,1400)
bhayāt tulyo na vighno 'sti jalāt tulyo na vai rasa iti //STT 1,579,1400)
ceṭasamādhayaḥ //STT 1,579,1400)

sarvatathāgatavajrasamayān mahākalparājāt sarvavajrakuladharmasamayamaṇḍalavidhivistaraḥ samāptaḥ //STT 1,580,1401)

sarvavajrakulakarmamaṇḍalavidhivistaraḥ (STT 1,581,1402)

atha bhagavān punar api sarvatathāgatakarmasamayodbhavavajrādhiṣṭhānaṃ nāma samādhiṃ samāpadyemāṃ svavidyottamām abhāṣat //(STT 1,581,14031405)
oṃ vajrakarmapravartanisamaye hūṃ //(STT 1,581,1405)

atha vajrapāṇiḥ punar api svakarmottamām abhāṣat //(STT 1,581,1406)
oṃ vajravilāse pūjaya hūṃ //(STT 1,581,1406)

atha vajragarbhaḥ svakarmottamām abhāṣat //:(STT 1,581,1407)
oṃ vajrābhiṣeke 'bhiṣiñca hūṃ //(STT 1,581,1407)

atha vajranetraḥ svakarmottamām abhāṣat //:(STT 1,581,1408)
oṃ vajragīte gāhi hūṃ //(STT 1,582,1408)

atha vajraviśvo bodhisattvaḥ svakarmavidyottamām abhāṣat //:(STT 1,582,1409)
oṃ vajranṛtye nṛtya hūṃ //(STT 1,582,1409)

atha vajravidyottamaḥ svakarmasamayām abhāṣat //(STT 1,582,1410)
oṃ vajravidyottame nṛtya nṛtya vikurva vikurva hūṃ phaṭ //(STT 1,582,1410)

atha vajrakrodhavajrāgnimahādevīmāṃ svakarmasamayām abhāṣat //:(STT 1,586,1411)

oṃ vajrakrodhavajrāgni jvālaya triśūlaṃ bhinda hṛdayaṃ vajreṇa hūṃ phaṭ //(STT 1,586,1412)

atha vajrahemāmahādevīmāṃ svakarmasamayām abhāṣat //:(STT 1,586,1413)
oṃ vajraheme chinda cakreṇa vajriṇi hūṃ phaṭ //(STT 1,586,1413)

atha vajrakaumārīmāṃ svakarmasamayām abhāṣat //:(STT 1,586,1414)
oṃ vajrakaumārī śīghram āveśaya ghaṇṭāśabdena vajrapāṇipriye vajrasamayam anusmara raṇa raṇa hūṃ phaṭ //(STT 1,586587,1414)

atha vajraśāntir mahādevīmāṃ svakarmasamayām abhāṣat //(STT 1,587,1415)
oṃ vajraśānti japa japākṣamālayā sarvān māraya śāntadṛṣṭyā hūṃ phaṭ //(STT 1,587,1415)

atha vajramuṣṭi hana hana vajreṇa bhinda bhinda pīḍaya pīḍaya sarvaduṣṭahṛdayāni, oṃ śumbha niśumbha hūṃ phaṭ //(STT 1,587,1416)
vidyārājanikāḥ //(STT 1,587,1416)

atha vajrāmṛtā krodhinī svakarmasamayām abhāṣat //:(STT 1,588,1417)

oṃ vajrāmṛte sarvaduṣṭān gṛhṇa bandha hana paca vidhvaṃsaya vināśaya bhinda chinda bhasmīkuru mūrdhānaṃ tāḍaya vajreṇa ye kecid mam amukasya vighnavināyakās tān dāmaya dīptakrodhavajriṇi hūṃ phaṭ //(STT 1,588589,1418)

atha vajrakāṇṭiḥ svakarmasamayām abhāṣat //:(STT 1,589,1419)
oṃ vajrakāṇṭi māraya saumye rūpe pradīptarāgeṇa śīghraṃ sphoṭaya hṛdayaṃ vajradharasatyena mahājyotsnākarāle śītaraśmivajriṇi hūṃ phaṭ //(STT 1,589,1419)

atha vajradaṇḍāgrā svakarmasamayām abhāṣat //:(1,1420)
oṃ vajradaṇḍāgre ghātaya huṃ (or hūṃ) phaṭ //(1, 1420)

atha vajramekhalā mahākrodhinīmām svakarmasamayām abhāṣat //:(1, 1421)
oṃ vajramekhale khana khana śabdena vaśīkuru māraya bhīṣaṇi hūṃ phaṭ //(1, 1421)
krodhavidyāḥ //(1, 1421)

atha vajravilayā svakarmasamayām abhāṣat //:(1, 1422)
oṃ vajravilaye chinda sina bhinda vajreṇa mādayonmādaya piba piba hūṃ (ed. hūm) phaṭ //(1, 1422)

atha vajrāśanā svakarmasamayām abhāṣat //:(1, 1423)
oṃ vajrāśane bhakṣa duṣṭān vajradarśane śantidhāriṇi mānuṣamāṃsāhāre nararudhirasavapriye majja(1, 1423)

vāsānulepenaviliptagātra ānaya sarvadhanadhānyahiraṇyasuvarṇādīni saṃgrahamayavarade bhakṣiṇi hūṃ phaṭ //(1, 1424)

atha vajravasana ānaya sarvavastrānnapānādyupakāraṇāṇi śīghraṃ vaśīkurv idaṃ me prayacchāviśāviśa satyaṃ kathaya vajrakośadhāriṇi huṃ (or hūṃ) phaṭ //(1, 1425)

atha vajravaśī svakarmasamayām abhāṣat //:(1, 1426)

oṃ vajravaśy ānaya vaśīkuru sarvastriyaḥ sarvapuruṣān dāsīkuru kruddhān prasādaya vyavahārebhyo vyutāraya vijayaṃkari vajrapatākādhāriṇi huṃ (or hūṃ) phaṭ //(1, 1428)
vajragaṇikāḥ //(1, 1428)

atha vajramusalā vajradhūtīmāṃ svakarmasamayām abhāṣat //:(1, 1429)
oṃ vajradūty ānaya sarvān maṇḍalaṃ praveśaya bandhaya sarvakarmāṇi me kuru śīghraṃ laghu laghu trāsaya māraya māraya rāveṇa vajrakhaṭvāṅgadhāriṇi huṃ phaṭ //(1, 1429)

atha vegavajriṇī svakarmasamayām abhāṣat //:(1, 1430)
oṃ vegavajriṇi ghu ghu ghu ghu śabdena māraya vikira vidhvaṃsaya vajrapaṭadhāriṇi huṃ phaṭ //(1, 1430)

atha vajrajvālā svakarmasamayām abhāṣat //:(1, 1431)
oṃ vajrajvāle jvālaya sarvaṃ vajrajvālayā daha daha bhasmīkuru huṃ phaṭ //(1, 1431)

atha vajravikaṭā svakarmasamayām abhāṣat //:(1, 1432)
oṃ vajravikaṭe pravikaṭadaṃṣṭrākarālabhīṣanavaktre śīghraṃ gṛhṇāveśaya bhakṣaya rudhiraṃ piba mahāyakṣiṇi vajrapāśadhāriṇi huṃ phaṭ //(1, 1432)
vajradhūtyaḥ //(1, 1432)

atha vajramukhī vajraceṭī svakarmasamayām abhāṣat //:(1, 1433)
oṃ vajramukhy ānaya vajradaṃṣṭre bhayānike pātālanivāsini khana khana khāhi khāhi sarvaṃ mukhe praveśaya sphoṭaya marmāṇi sarvaduṣṭānāṃ vajraniśitāsidhāriṇi huṃ phaṭ //(1, 1433)

atha vajrakālī svakarmasamayām abhāṣat //:(1, 1434)
oṃ vajrakāli mahāpretarūpiṇi mānuṣamāṃsarudhirapriya ehy ehi gṛhṇa gṛhṇa bhakṣaya vajraḍākini vajraśaṅkale sarvadevagaṇamātṛbhūte hara hara prāṇān amukasya (1, 1434)

kapālamālālaṃkṛtasarvakāye kiṃ cirāsi vajrakhaṭvāṅgadhāriṇīpretamānuṣaśarīre śīghram āveśaya praveśaya bandhaya māraya vajrarākṣasi huṃ huṃ huṃ huṃ phaṭ //(1, 1435)

atha vajrapūtanā svakarmasamayām abhāṣat //:(1, 1436)
oṃ vajrapūtane mānuṣamāṃsavāsarudhiramūtrapurīṣaśleśmasiṃghāṇakaretogarbhāhāriṇy āyāhi śīghram idam asya kuru vajraśodhanikādhāriṇi sarvakarmāṇi me kuru huṃ phaṭ //(1, 1436)

atha vajramakaremāṃ svakarmasamayām abhāṣat //:(1, 1437)
oṃ vajramakare grasa grasa śīghraṃ śīghraṃ praveśaya pātālaṃ bhakṣaya vajramarakadhāriṇi huṃ phaṭ //(1, 1437)
vajraceṭayaḥ //(1, 1437)

atha vajrapāṇiḥ punar apīdaṃ sarvavajrakulakarmamaṇḍalam abhāṣat //:(1, 1438)

athātaḥ saṃpravakṣyāmi karmamaṇḍalam uttamam /(1, 1439)
vajramaṇḍalayogena sūtrayet sarvamaṇḍalam //(1, 1439)

maṇḍalāgrāṇi sarvāṇi buddhamadhyasthitāni /(1, 1440)
teṣāṃ pārśveṣu paṅktyā vai mahāsattvān niveśayet //(1, 1440)

tasya madhye sapatnīkaṃ vajravidyottāma. svayam /(1, 1441)
vajralāsyādighir guhyanṛtyapūjābhir arcayet //(1, 1441)

atra devyo 'nupūrvaṃ tu cakramaṇḍalayogataḥ /(1, 14421443)
svamudrāpratimudrābhir nṛtyamānās tu saṃlikhet //(1, 1443)

pūjārthaṃ buddhavajribhyāṃ vajranṛtyaprayogataḥ /(1, 1444)
koṇeṣu dvārabhāgeṣu hy anupūrvaṃ dhūpādikam iti //(1, 1444)

athātra karmamaṇḍale samākarṣaṇādikarma kṛtvā yathāvad vajradhārikarmasamayamudrāṃ baddhvaivaṃ vadet /(1, 1445)

na tvayā kasya cid adṛṣṭadevatākramavijñātakarmasyedaṃ guhyakarma vaktavyam /.(1, 1446)
mā te samayo vyathed (1, 1446)
ity uktvā svakarmavajradhārisamayamudrāṃ bandhayet //(1, 1446)
krodhadṛṣṭyā ca nirīkṣann idam uccārayet //(1, 14461447)

oṃ vajradhāry āveśaya praveśaya nṛtyāpaya sarvakarmasiddhiṃ me prayaccha hūṃ aḥ hūṃ a la la la la vajri //(1, 1448)

tataḥ svayam āviśya praviśati //(1, 1449)
mudrāpratimudrābhir nṛtyopahārapūjāṃ karoti /.(1, 1449)
tataḥ prabhṛti sarvakarmāṇi kāyavāgdṛṣṭimanovajra^mudrābhir (or mudrādibhir) īpsitena karoti //(1, 1449)

tato mukhabandhaṃ muktvā, nṛtyopahāramudrājñānaṃ śikṣayet //:(1, 1450)

buddhavajradharādīnāṃ samayāgryo dvidhīkṛtaḥ /(1, 1451)
vajralāsyādipūjāṃ tu vajravidyottamasya vai // (1, 1451)

sarvāsāṃ caiva vidyānāṃ yathāvad anupūrvaśaḥ /(1, 1452)
nṛtyopahārapūjābhiḥ pūjayet karmamaṇḍalam // (1, 1452)


vajranṛtyaprayogeṇa mahāmudrās tu saṃkṣipet /(1, 1453)
samayāgryo dvidhīkṛtya pratimudrābhimokṣayet //(1, 1453)

ābhir nṛtyopahāreṇa pūjayan sarvanāyakān /(1, 1454)
mahāvajradharādīṃś ca karmasiddhir bhaved dhruvam iti //(1, 1454)

sarvatathāgatavajrasamayān mahākalparājāt sarvavajrakulakarmamaṇḍalavidhivistaraḥ parisamāptaḥ // //(1, 1455)

atha vajrapāṇiḥ sarvavajrakulān sarvasattvārthatāyāṃ yāvat saṃniyojyāvaivartikabhūmau pratiṣṭhāpya jānann eva bhagavantam etad avocat //:(1, 1456)

ahaṃ bhagavadbhiḥ sarvatathāgataiḥ sarvaguhyadhāritve 'bhiṣiktaḥ /(1, 1457)
tad ajñāpayasva kiṃ tat tathāgataguhyam iti //(1, 1457)

atha bhagavān sarvatathāgataguhyavajraṃ nāma samādhiṃ samāpadyedaṃ sarvatathāgataguhyam abhāṣat //:(1, 1458)

yathā yathā hi vineyāḥ sarvasattvāḥ svajātataḥ /(1, 1459)
tathā tathā hi sattvārthaṃ kuryād rāgādibhiḥ śuciḥ //(1, 1459)

atha vajrapāṇir idaṃ svaguhyatām abhāṣat //:(1, 1460)
sarvasattvahitārthāya buddhaśāsanahetutaḥ /(1, 1460)
mārayet sarvasattvāṃs tu na sa pāpena lipyate //(1, 1460)
% quoted in Nāmamantrārthāvalokinī  \Ted p.226
% pāda c reads mārayan sarvasattvāṃs tu

atha vajragarbho bodhisattva idaṃ svamaṇiguhyam abhāṣat //:(1, 1461)
sarvasattvahitārthāya saṃbuddhārthaprayogataḥ /(1, 1461)
haraṃs tu sarvavittāni na sa pāpena lipyate //(1, 1461)

atha vajranetro bodhisattva idaṃ sarvadharmaguhyam abhāṣat //:(1, 1462)
rāgatulyasukhaṃ nāsti jinebhyas taṃ tu saṃdadan /(1, 1462)
sattvārthaṃ paradārāṇi sevayan puṇyam āpnute //(1, 1462)
% quoted in Nāmamantrārthāvalokinī. pādas ab read rāgatulyaṃ sukhaṃ nāsti taj jinebhyaḥ samādadat.

atha vajraviśvo bodhisattva idaṃ svakarmaguhyam abhāṣat //:(1, 1463)
sarvasattvahitarthāya buddhaśāsanahetutaḥ /(1, 1463)
sarvakarmāṇi kuryāt vai sa bahupuṇyam āpnuta iti //(1, 1463)

atha bhagavān vairocanas tathāgato bhagavate guhyadhāriṇe vajradharāya sādhukārair abhiṣṭavat //:(1, 1464)

sādhu te vajrasattvāya vajraratnāya sādhu te /(1, 1465)
vajradharmāya te sādhu sādhu te vajrakarmaṇe /(1, 1465)

subhāṣitam idaṃ sūtraṃ vajrayānam anuttaram /(1, 1466)
sarvatathāgataṃ guhyaṃ mahāyānābhisaṃgraham iti //(1, 1466)

sarvatathāgatatattvasaṃgrahāt sarvatathāgatavajrasamayo nāma mahākalparājaḥ parisamāptaḥ // (1, 1467)

sarvatathāgatadharmasamayo nāma mahākalparājaḥ (2, 1468)

atha sarvatathāgatāḥ punaḥ samājam āgamya, tam eva vajrapāṇiṃ bhagavantaṃ sarvadharmeśvaram avalokiteśvaram anena nāmāṣṭaśatenādhyeṣitavantaḥ //:(2, 1469)

padmasattva mahāpadma lokeśvara maheśvara /(2, 1470)
avalokiteśvara dhīrāgrya vajradharma namo 'stu te //(2, 1470)

dharmarāja mahāśuddha sattvarāja mahāmate /(2, 1471)
padmātmaka mahāpadma padmanātha namo 'stu te //(2, 1471)

padmodbhava supadmābha padmaśuddha suśodhaka /(2, 1472)
padmavajra supadmāṅga padmapadma namo 'stu te //(2, 1472)

mahāviśva mahāloka mahākārya mahopama /(2, 1473)
mahādhīra mahāvīra mahāśaure namo 'stu te // (2, 1473)

sattvāśaya mahāyāna mahāyoga pitāmaha /(2, 1474)
sanso śaṃkara śudhārtha buddhapadma namo 'stu te //(2, 1474)

dharmatattvārtha saddharma śuddhadharma sudharmakṛt /(2, 1475)
mahādharma sudharmāgrya dharmacakra namo 'stu te //(2, 1475)

buddhasattva susattvāgrya dharmasattva susattvadhṛk /(2, 1476)
sattvottama susattvajña sattvasattva namo 'stu te //(2, 1476)

avalokiteśa nāthāgrya mahānātha vilokita /(2, 1477)
ālokaloka lokārtha lokanātha namo 'stu te //(2, 1477)

lokākṣarākṣaramahān akṣarāgryākṣaropama /(2, 1478)
akṣarākṣara sarvākṣa cakrākṣara namo 'stu te //(2, 1478)

padmahasta mahāhasta samāśvāsaka dāyaka /(2, 1479)
buddhadharma mahābuddha buddhātmaka namo 'stu te //(2, 1479)

buddharūpa mahārūpa vajrarūpa surūpavit /(2, 1480)
dharmāloka sutejāgrya lokāloka namo 'stu te //(2, 1480)

padmaśrīnātha nāthāgra dharmaśrīnātha nāthavān /(2, 1481)
brahmanātha mahābrahma brahmaputra namo 'stu te //(2, 1481)

dīpa dīpāgrya dīpāgrya dīpāloka sudīpaka /(2, 1482)
dīpanātha mahādīpa buddhadīpa namo 'stu te //(2, 1482)

buddhābhiṣikta buddhāgrya buddhaputra mahābuddha /(2, 1483)
buddhābhiṣeka mūrdhāgrya buddhabuddha namo 'stu te //(2, 1483)

buddhacakṣo mahācakṣo dharmacakṣo mahekṣaṇa /(2, 1484)
samādhijñāna sarvasva vajranetra namo 'stu te //(2, 1484)

yainaṃ sarvātmanā gauṇaṃ nāmnām aṣṭaśataṃ tava /(2, 1485)
bhāvayet stunuyād vāpi lokaiśvaryam avāpnuyāt //(2, 1485)

adhyeṣayāma tvāṃ vīra prakāśaya mahāmune /(2, 1486)
svakaṃ tu kulam utpādya dharma-maṇḍalam uttamam iti //(2, 1486)

atha āryāvalokiteśvaro bodhisattvo mahāsattvaḥ sarvatathāgatādhyeṣaṇavacanam upaśrutya, yena bhagavāñ chākyamunis tathāgataḥ, tenābhimukhaṃ sthitvā, tad vajrapadmaṃ svahṛdi pratiṣṭhāpyedam udānam udānayām āsa //(2, 1487)

aho hi paramaṃ śuddhaṃ vajrapadmam idaṃ mama /(2, 1488)
pitāham asya ca suto 'dhiṣṭhasva kulaṃ tv idam iti //(2, 1488)

atha bhagavān vairocanas tathāgataḥ sarvatathāgatavajradharmasamayasaṃbhavādhiṣṭhānpadmaṃ nāma samādhiṃ samāpadyedaṃ sarvatathāgatadharmasamayaṃ nāma sarvatathāgatahṛdayaṃ svahṛdayān niścacāra //:(2, 1489)

hrīḥ //(2, 1490)

athāsmin viniḥsṛtamātre sarvatathāgatahṛdayebhyaḥ padmākārāḥ anekavarṇarūpaliṅeryāpatharaśmayo viniḥsṛtya, (2, 1491)

sarvalokadhātuṣu rāgādīni saṃbuddhadharmatājñānāni saṃśodhya, punar apy āgatyāryāvalokiteśvarasya hṛdaye praviṣṭā iti //(2, 1492)

atha bhagavān sarvatathāgatadharmasamayaṃ nāma vidyottamam abhāṣat //:(2, 1493)
oṃ vajrapadmottama hrīḥ //(2, 1493)

atha vajrapāṇir mahābodhisattva idaṃ svavidyottamam abhāṣat //:(2, 1494)
oṃ vajra huṃ phaṭ //(2, 1494)

atha vajragarbho bodhisattva idaṃ svavidyottamam abhāṣat //(2, 1495)
oṃ vajraratnottama traḥ //(2, 1495)

atha vajranetro bodhisattva idaṃ svavidyottamam abhāṣat //(2, 1496)
oṃ vajravidyottama hrīḥ //(2, 1496)

atha vajraviśvo bodhisattva idaṃ svavidyottamam abhāṣat //:(2, 1497)
oṃ vajraviśvottama aḥ //(2, 1497)

atha khalv avalokiteśvaro bodhisattvo mahāsattvaḥ sarvarūpasaṃdarśanaṃ nāma samādhiṃ samāpadyedaṃ sarvajagadvinayasamayaṃ nāma svahṛdayam abhāṣat //:(2, 1498)
oṃ huṃ hrīḥ hoḥ //(2, 1498)

athāsmin bhāṣitamātre āryāvalokiteśvarahṛdayāt sa eva bhagavān vajradharaḥ āryāvalokiteśvararūpadhāriṇaḥ padmapratiṣṭhāḥ padmamudrācihnadhārivicitravarṇarūpaveśālaṃkārāḥ tathāgatādisarvasattvamūrtidharā mahābodhisattvavigrahā bhūtvā viniḥsṛtya, (2, 1499)

sarvalokadhātuṣu sarvasattvānāṃ yathāvaineyatayā svarūpāṇi saṃdarśyāśeṣānavaśeṣasattvadhātuvinayaṃ kṛtvā, punar apy āgatya, vajradhātumahāmaṇḍalayogena bhagavataḥ śākyamunes tathāgatasya sarvataś candramaṇḍalāśritā bhūtvedam udānam udānayinsuḥ //(2, 1500)

aho hi sarvabuddhānām upāyaḥ karuṇātmanām /(2, 1501)
yatra hy upāyavināyād devā api bhavanti hi //(2, 1501)

atha bhagavān avalokiteśvaro bodhisattvo mahāsattvaḥ svakulam utpādya, sarvatathāgatebhyaḥ sarvasattvābhayārthaprāptyuttamasiddhivajradharmatājñānābhijñāvāptiphalahetor niryātya, sarvajagadvinayaṃ nāma mahāmaṇḍalam abhāṣat //:(2, 1502)

athātaḥ saṃpravakṣyāmi mahāmaṇḍalam uttamam /(2, 1503)
vajradhātupratīkāśaṃ jagadvinayasaṃjñitam //(2, 1503)

caturaśraṃ caturdvāraṃ catustoraṇaśobhitam /(2, 1504)
catuḥsūtrasamāyuktaṃ paṭṭasragdāmabhūṣitam //(2, 1504)

sarvamaṇḍalakoṇeṣu dvāraniryūhasaṃdhiṣu /(2, 1505)
khacitaṃ vajraratnais tu sūtrayed bāhyamaṇḍalam //(2, 1505)

tasyābhyantarataḥ sūtraṃ caturaśraṃ parikṣipet /(2, 1506)
dvitīyaṃ dvārakoṇaṃ tu padmākāraṃ prakalpayet //(2, 1506)

aṣṭastambhaprayogeṇa padmam aṣṭadalaṃ likeht /(2, 1507)
tasya keśaramadhye tu buddhabimbaṃ niveśayet //(2, 1507)

tatredaṃ buddhapraveśahṛdayaṃ bhavati //:(2, 1508)
buddha huṃ //(2, 1508)

buddhasya sarvato lekhyāḥ padmamadhyapratiṣṭhitāḥ /(2, 1509)
vajraṃ ratnāṃ tathā padmaṃ viśvapadmaṃ tathaiva ca //(2, 1509)

tatraiṣāṃ hrḍayāni bhavanti //:(2, 1510)
oṃ /(2, 1510)
huṃ /(2, 1510)
dhiḥ /(2, 1510)
kṛḥ //(2, 1510)

vajravegena niṣkramya jagadvinayamaṇḍalam /(2, 1511)
tatra lokeśvaraḥ kāryaḥ sarvarūpān samutsṛjan //(2, 1511)

tasya pārśveṣu sarveṣu vajragarvādiyogataḥ /(2, 1512)
buddhādayo mahāsattvān padmacihnadharān likhet //(2, 1512)

tatraiṣāṃ hṛdayāni bhavanti //:(2, 1513)
āḥ //(2, 1513)
oṃ tathāgatadharma hūṃ //(2, 1513)
oṃ vajrapadmāṅkuśakośadhara vajrasattva hūṃ phaṭ //(2, 1513)

oṃ māraya māraya padmakusumāyudhadharāmoghaśara hoḥ //(2, 1514)
oṃ padmasaṃbhavapadmahasta sādhu hūṃ //(2, 1514)

vajravegena cākramya dvitīyamaṇḍalaṃ tathā /(2, 1515)
tatra madhye samālekhyaṃ jaṭāmadhye tathāgatam //(2, 1515)

tasya pārśveṣu sarveṣu bhṛkuṭyādiprayogataḥ /(2, 1516)
padmacihnadharā lekhyā yathāvad anupūrvaśaḥ //(2, 1516)

tatraiṣāṃ hṛdayāni bhavanti //(2, 1517)
hūṃ //(2, 1517)
oṃ padmabhṛkuṭi taṭi tra //(2, 1517)
oṃ padmasūryajvāla hūṃ //(2, 1517)

oṃ padmamaṇiketudhara candraprahlādayāvalokiteśvara dehi me sattvārthān śīghraṃ samaya hūṃ //(2, 1518)
oṃ padmāṭṭahāsaikādaśamukha haḥ haḥ haḥ hūṃ //(2, 1518)

vajravegena cākramya tṛtīyaṃ maṇḍalaṃ tathā /(2, 1519)
samāpannaṃ mahāsattvaṃ likhet padmapratiṣṭhitam //(2, 1519)

tasya pārśveṣu sarveṣu yathāvad anupūrvaśaḥ /(2, 1520)
padmālokādiyogena mahāsattvān niveśayet //(2, 1520)

tatraiṣāṃ hṛdayāni bhavanti //:(2, 1521)
dha //(2, 1521)
oṃ tārāpadmāvalokaya māṃ samayasattva hūṃ //(2, 1521)
oṃ padmakumāra padmaśaktidhara khaḍgena cchinda cchinda hūṃ phaṭ //(2, 1521)

oṃ padmalīlakaṇṭhāśaṃkhacakragadāpadmapāṇi vyāghracarmanivasana kṛṣṇasarpakṛtayajñopvītājinacarmavāmaskandhottarīya nārāyaṇarūpadhara trinetra muñcāṭṭahāsaṃ praveśaya samayān dehi me siddhim avalokiteśvara hūṃ //(2, 1522)
oṃ brahmapadmasaṃbhava japa japa padmabhāṣa hūṃ //(2, 1523)

vajravegena cākramya caturthamaṇḍalaṃ tathā /(2, 1524)
tatra padmaṃ caturvakraṃ padmaśūladharaṃ likhet //(2, 1524)

tasya pārśveṣu sarveṣu vajranṛtyādiyogataḥ /(2, 1525)
padmacihnadharā lekhyā mahāsattvā yathāvidhi //(2, 1525)

tatraiṣāṃ hṛdayāni bhavanti //:(2, 1526)
trīḥ //(2, 1526)
oṃ padmanarteśvara naṭa naṭa pūjaya sarvatathāgatān vajrakarmasamayākarṣaya praveśaya bandhayāveśaya sarvakarmasiddhiṃ me prayacchāvalokiteśvara hūṃ //(2, 1526)

oṃ abhayaṃdadāvalokite.vara rakṣa bandha padmakavacaṃ samaya haṃ //(2, 1527)
oṃ mahāpracaṇḍaviśvarūpavikaṭapadmadaṃṣṭrākarālabhīṣaṇavaktra trāsaya sarvān padmayakṣa khāda khāda dhik dhik dhik //(2, 1527)
oṃ padmamuṣṭisamayas tvaṃ bandha hūṃ phaṭ //(2, 1527)

vajravegena cākramya sarvakoṇeṣu saṃlikhet /(2, 1528)
vajralāsyādiyogena padmalāsyādidevatāḥ //(2, 1528)

tatraitā mudrā bhavanti //:(2, 1529)
oṃ padmalāsye rāgaya mahādevi rāgapūjāsamaye hūṃ //(2, 1529)
oṃ padmamāle 'bhiṣiñcābhiṣekapūjāsamaye hūṃ //(2, 1529)

oṃ padmagīte gāda gītapūjāsamaye hūṃ //(2, 1530)
oṃ padmanṛtye nṛtya sarvapūjāpravartanasamaye hūṃ //(2, 1530)

vajravegena niṣkramya bāhyamaṇḍalasaṃnidhau /(2, 1531)
catasraḥ padmadhūpādyāḥ pūjādevyaḥ samālikhet //(2, 1531)

tatraitāḥ pūjāmudrā bhavanti //(2, 1532)
oṃ padmadhūpapūjāsamaye prahlādaya padmakuladayite mahāgaṇi padmarati hūṃ //(2, 1532)
oṃ padmapuṣpapūjāsamaye padmavāsini mahāśriye padmakulapratīhāri sarvārthān sādhaya hūṃ //(2, 1532)

oṃ dīpapūjāsamaye padmakulasundari mahādūty ālokaṃ saṃjanaya padmasarasvati hūṃ //(2, 1533)
oṃ gandhapūjāsamaye mahāpadmakulaceṭi kuru sarvakarmāṇi me padmasiddhi hūṃ //(2, 1533)

tato gaṇādayaḥ sarve padmadvāracatuṣṭaye /(2, 1534)
samālekhyā yathāvat tu teeṣāṃ ca hṛdayārthata iti //(2, 1534)

tatraiṣāṃ hṛdayāni bhavanti //:(2, 1535)
oṃ hayagrīvamahāpadmāṅkuśākarṣaya śīghraṃ sarvapadmakulasamayān padmāṅkuśadhara hūṃ jjaḥ //(2, 1535)

oṃ amoghapadmapāśakrodhākarṣaya praveśaya mahāpaśupatiyamavaruṇakuberabrahmaveśadhara padmakulasamayān huṃ huṃ //(2,1536)
oṃ padmasphoṭa bandha sarvapadmakulasamayān śīghraṃ hūṃ vaṃ //(2, 1536)
oṃ ṣaṃmukhasanatkumāraveśadhara padmaghaṇṭayāveśaya sarvapadmakulasamayān sarvamudrāṃ bandhaya sarvasiddhayo me prayaccha padmāveśa aḥ aḥ aḥ aḥ //(2, 1537)

athātra sarvajagadvinayapadmamaṇḍale vidhivistaro bhavati //(2, 1538)

tatrādita eva padmācāryo vajrapadmasamayamudrāṃ baddhvā, yathāvat praviśya, vajradhātumahāmaṇḍalayogena karma kuryād ebhir hṛdayaiḥ //(2, 1539)
oṃ padmasphoṭādhitiṣṭha aḥ //(2, 1539)

tatas tathaivājñāṃ mārgya, tathaiva samayamudrayā svayam abhiṣicya, padmavigrahaṃ gṛhya, svapadmanāmoccārya, padmāṅkuśādibhiś ca karma kṛtvā, tatas tābhir eva dharmamudrābhir mahāsattvān sādhayet //(2, 1540)
tatas tathaiva siddhir iti //(2, 1540)

tataḥ padmaśiṣyān praveśayet //(2, 1541)

tatrāditaḥ padmaśiṣyāya śapathahṛdayaṃ dadyāt //:(2, 1542)
padmasattvaḥ svayaṃ te 'dya hṛdaye samavasthitaḥ /(2, 1542)
nirbhidya tat kṣaṇam yāyād yadi brūyād imaṃ nayam //(2, 1542)
iti kartavyam /.(2, 1542)

tato brūyāt /:(2, 1543)
na kasya cit tvayedaṃ guhyavidhivistaram ākhyeyam /(2, 1543)
mā te narakapatanaṃ bhavet /(2, 1543)
viṣamāparihāreṇa ca kālakriyāṃ kṛtvā narakapatanaṃ syād iti //(2, 1543)

tataḥ samayamudrāṃ bandhayed anena hṛdayena //(2, 1544)
oṃ vajrapadmasamayas tvam //(2, 1544)

tataḥ śvetavastrottarīyaḥ śvetanaktakena mukhaṃ baddhvā praveśayed anena hṛdayena //(2, 1545)
oṃ padmasamaya hūṃ //(2, 1545)

tato yathāvat karma kṛtvā, padmavigrahaṃ pāṇau dātavyam //(2, 1546)
oṃ padmahasta vajradharmatāṃ pālaya //(2, 1546)

tena vaktavyaṃ kīdṛśī sā vajradharmateti //(2, 1547)

tato vaktavyam /:(2, 1548)
yathā raktam idaṃ padmaṃ gotradoṣair na lipyate /(2, 1548)
bhāvayet sarvaśuddhiṃ tu tathā pāpair na lipyate //(2, 1548)
iyam atra dharmatā //(2, 15489

tataḥ padmakulamudrājñānaṃ śikṣayet //(2, 1549)
padmaṃ tu hṛdaye likhya padmabhāvanayā hṛdi /(2, 1549)
padmaśriyaṃ vaśīkuryāt kiṃ punaḥ strījano 'dharaḥ //(2, 1549)

buddhabimbaṃ lalāṭe tu likhyābhīkṣṇaṃ tu bhāvayet / (2,1550)
tayā bhāvanayā śīghram abhiṣekam svāpnute //(2, 1550)

buddhabimbaṃ mukhe viddhvā jihvāyāṃ tu prabhāvayet |
svayaṃ sarasvatīdevī mukhe tiṣṭhaty abhīkṣṇaśaḥ || (1551)

padmam uṣṇīṣamadhye tu sthāpayitvā samāhitaḥ /(2, 1552)
bhāvayan padmam uṣṇīṣe khegāmī sa vaśaṃ nayed iti //(2,1552)

tatraitāni hṛdayāni bhavanti //(2,1553)
padmaśriyaṃ vaśam ānaya hoḥ //(2,1553)
padmābhiṣekaṃ prayaccha vaṃ //(2,1553)
padmasarsvati śodhaya hūṃ //(2,1553)
padmordhvagān vaśīkuru jjaḥ //(2,1553)

kuḍye vāpy atha vākāśe bhāvayan padmam uttamam /(2,1554)
anayā sarvasattvānāṃ vaśīkaraṇam uttamam //(2,1554)

ākāśe vānyadeśe vā bhāvayan padmam uttamam /(2,1555)
yadā paśyet tadā gṛhṇa kāmyād adreśyatāṃ vrajet //(2,1555)

kuḍye vāpy atha vākāśe viśvapadmaṃ samādhayet /(2,1556)
paśyan gṛhṇa pradānaṃ viśvarūpī tadā bhavet //(2,1556)

ākāśe vānyadeśe vā vajrapadmaṃ tu bhāvayet /(2,1557)
taṃ tu gṛhṇan kṣaṇāc caiva padmavidyādharo bhavet //(2,1557)

tatraiṣāṃ hṛdayāni bhavanti //(2,1558)
oṃ sarvajagadvaśitājñānapadmāviśa aḥ //(2,1558)
oṃ jñānapadma tiṣṭhādreśyaṃ kuru vaṃ //(2,1558)
oṃ samādhiviśvapadma tiṣṭha viśvarūpyaṃ darśa bhagavan dhaḥ //(2,1558)
oṃ samādhivajrapadmaṃ tiṣṭhottiṣṭha śīghraṃ hrīḥ // (2,1558)

loke.varaṃ samīlikhya maṇḍalādiṣu sarvataḥ /
puras tasya samākarṣet hayagrīvāgryamudrayā //
lokeśvaraṃ (lokeṣvaraṃ, ed) samālikhya maṇḍalādiṣu tasya vai /
amoghapāśamudrayā vaśīkuryāj jagat sa tu //(2,1559)

lokeśvaraṃ samālikhya maṇḍalādiṣu tasya vai /
amoghapāśamudrayā vaśīkuryāj jagat sa tu //(2,1560)

loke.varaṃ samālkijya maṇḍalādiṣu sarvataḥ /
puras tasya tu bandhnīyāt padmasphoṭāgramudrayā //(2,1561)

lokeśvaraṃ samālikhya maṇḍalādiṣu tasya vai /
purataḥ padmaghaṇṭayā sarvāveśanam uttamam iti //(2,1562)

tatraiṣāṃ hṛdayāni bhavanti //
oṃ padmāṅkuśākarṣaya sarvamahāsattvān hūṃ jjaḥ //
oṃ amoghapāśakrodha hūṃ hoḥ //
oṃ padmasphoṭa vaṃ //
oṃ padmaghaṇṭāveśaya sarvam aḥ // (2,1563)

catuḥpadmamukhaṃ sattvaṃ bhāvayan svayam ātmanā /
svam ātmānaṃ tataḥ siddho bahurūpī bhavet kṣanāt //(2,1564)

bhāvayan padmapadmaṃ tu svam ātmānaṃ tathātmanā /
vajradharmasamādhistho prāpnoti padam akṣaram //(2,1565)

lokeśvarajaṭāmadhye bhāvayan svayam ātmanā /
buddhabimbaṃ svam ātmānam amitāyuḥsamo bhavet //(2,1566)
%amitāyuḥsamo] em., amitāyusamo, ed.

bhāvayan svayam ātmanā viśvarūpasamādhinā /
viśvarūpasamādhistho lokeśvarasamo bhaved iti //(2,1567)

tatraiṣāṃ hṛdayāni bhavanti //
padmaviśva /
dharmakāyapadma /
buddhābhiṣeka /
lokeśvara // (2, 1568)

tato mahāmaṇḍalasarvamudrājñānaṃ śikṣayet //

tatra prathamaṃ tāvan mahāmudrājñānaṃ bhavati //
candramaṇḍalamadhyasthān yathālekhyānusārataḥ /
padmapratiṣṭhasattvān svaṃ bhāvayet svayam ātmaneti //

athāsāṃ karma bhavati //
baddhvā buddhamahāmudrām amitāyusamo bhavet /
vajrapadmaṃ samādhāya lokeśvarasamo bhavet //

buddhābhiṣekaṃ baddhvā vai sugataiḥ so 'bhiṣicyate /
padmapadmā samādhiṃ tu dadyād viśvā suvaiśvatām //

vaiśvarūpyaṃ vineyāṃs tu buddharatnābhiṣekadaḥ /
padmasattvisamādhiṃ tu padmakrodheśvarīṃ śriyam //

vajralokeśvarīṃ siddhim uttamāṃ padmarāgiṇīm /
buddheśvarī tu buddhatvaṃ vajrapadmā susiddhidā //

kāmeśvarī surāgitvaṃ dadyāt tuṣṭiṃ tu sādhutā /
bhṛkutiḥ krodhaśamarī padmasūryā sutejadā //

padmacandrā mahākāntiṃ dadyād dhāsā suhāsatām /
tarayā cottarā siddhiḥ saubhāgyaṃ padma khaḍgayā //

nīlakaṇṇthā mahākarṣā siddhiṃ paṇḍalavāsinī /
padmanatreśvarī siddhim abhayā abhayaṃdadā //

pracaṇḍā duṣṭadamanī padmamuṣṭiḥ susādhikā /
lāsyā ratiṃ dhanaṃ mālā svaraṃ gītā sukhaṃ nṛtyā // (2, 1578)

dhūpā hlādaṃ sukhaṃ puṣpā dīpā dṛṣṭiṃ gandhā sugandhatām /
hayagrīvā samākarṣā amoghā tu vaśaṃkarī //

padmasphoṭā mahābandhā sarvāveśā tu ghaṇṭiketi // (2, 1580)

tataḥ padmakulasamayamudrājñānaṃ bhavati //
vajrabandhaṃ samādhāya samāṅguṣṭhāntyasañjanāt /
mudreyaṃ dharmasamayā buddhadharmapradāyikā //

vajrabandhaṃ samādhāya samāgryā nāma madhyamā /
buddhavidyottamasyeyaṃ mudrā buddhatvadāyikā //

vajrabandhaṃ samādhāya madhyamā vajrasaṃyutā /
vajravidyottamasyeyaṃ mudrā vajratvadāyikā // (2, 1583)

sā eva maṇimadhyā tu vajraratnapradāyikā /
madhyakuḍmalayogena padmasiddhipradāyikā //

vajrāñjaliṃ tu saṃdhāya lintu vajrakarmakarī bhavet /
dharmavajraṃ samādhāya samayaḥ sidhyate kṣaṇāt //

vajrabandhaṃ samāgraṃ tu buddhasiddhipradāyikā /
ataḥ paraṃ pravakṣyāmi sattvamudrāṃ viśeṣataḥ //

vajrāñjaliṃ samādhāya samadhyotthitā tathā /
kaniṣṭhāṅguṣṭhavikacā viśvapadmeti kīrtitā //

sā evāṅguṣṭhaparyaṅkā kuñcitāgrāgryavigrahā /
madhyavajrajaṭāmūrdhani jaṭābandheti kīrtitā //

vajrabandhaṃ dṛḍhīkṛtya samāṅguṣṭham adhargatam /
tarjanī dvayasaṃkocā samutthānā samādhitaḥ //

samāñjaliṃ samādhāya tarjanī vajrapīḍitā /
vikasitāṅguṣṭhamukhayor mudrāmogheśvarasya tu // (2, 1590)

vajrabandhaṃ dṛḍhīkṛtya samuttānaṃ tu bandhayet /
samāṅguṣṭhakṛtā padme padmabuddheti kīrtitā //

aṅguṣṭhavajratāgrābhyām aṅkuśaṃ khaḍgam eva ca /
antyadvayavikāsā ca madhyānāmāgrakuḍmalā //

samāñjaliṃ samādhāya valitāṅguṣṭhakuñcitā /
tarjanyā tarjanīṃ gṛhyākarṣanyet padmavāṇayā //

samāñjaliṃ tathottānāṃ bandhayet sādhumudrayā /
sādhukārās dātavyāḥ sādhupadmeti kīrtitā //

samāñjaliṃ dṛḍhīkṛtya kuñcitāgryā mukhasthitā /
kaniṣṭhābhyāṃ tu vikacā padmabhṛkuṭir ucyate // (2, 1595)

vajrabandhaṃ dṛḍhīkṛtya hṛdayaṃ tu prasārayet /
padmasūryeti vikhyātā sarvāṅgulisumaṇḍalā //

samāñjaliṃ dṛḍhīkṛtya tarjanīṣṭhaṃ maṇīkṛtā /
padmaratnadhvajāgrī tu  mūdhni bāhuprasāritā //

vajrabandhaṃ śiromūrdhni prasāryāgramukhaiḥ saha /
svamukhenāṭṭahāsena ekādaśamukhī bhavet // (2, 1598)

samādhipadmāṃ saṃdhāya samāṅguṣṭhasamutthitā /
padmatārasya mudreyaṃ sarvasiddhipradāyikā //

padmatārasya mudrā tu padmayogāgryabandhanāt /
padmakhaḍgasya mudreyaṃ khaḍgākāranijanāt //

kuḍmalāntyamahāpadmā stabdhāṅguṣṭhagadā tathā /
kuñcitāgryamahāśaṃkhā vajrabandhena cakritā //

vajrāñjalīṃ dṛḍhīkṛtya dakṣiṇ' oṃkāraveṣṭitā /
vāmāgryāṅguṣṭhajāpāt tu sarvāgravikacāmbujā //

vajrāñjalīṃ samādhāya vāmadakṣiṇatas tathā /
nṛtyan salīlavalitā mūrdhnisthā nṛtyapadminī //

vajrāñjaliṃ dṛḍhīkṛtya sarvāgravikacā tathā /
parivartya tu padmena hṛdi sthāpya dṛḍhaṃ karī //

vajrāñjalīṃ dṛḍhīkṛtya guhyayakṣaprayogataḥ /
prasāritāñjalipuṭā mukhasthā padmayakṣiṇī //

vajramuṣṭiṃ dṛḍhīkṛtya kuñcayitvā tu madhyame /
svāṅguṣṭhapṛṣṭhanihite padmamusṭir udāhṛtā // (2, 1606)

vajradhātuprayogeṇa vajrāñjalisamutthitā /
sarvapūjāgryadevīnāṃ samayāgryas tu bandhayet //

vajrabandhaṃ dṛḍhīkṛtya saṃdhayet tarnajīdvayam /
saṃkocāt purataḥ saṃdhed hayagrīveti kīrtitā //

padmāñjaliṃ samādhāya tarjanīgranthibandhanā /
amoghapāśamudreyaṃ tarjanyaṅguṣṭhaśaṅkalā //

padmāñjaliṃ samādhāya vajrāveśaprayogataḥ /
aṅguṣṭhābhyāṃ tu saṃpīḍyo kaniṣṭhānāmikāntarāv iti // (2, 1610)

atha padmakuladharmamudrājñānaṃ bhavati //
hrī /
grī /
prī /
hī /
śrī /
śī /
dī /
hiḥ /
gī /
dhī /
krī /
vī /
vi (or viḥ)/
rī /
ṣṭrī /
aḥ //
padmamuṣṭiṃ dvidhīkṛtya karmamudrāḥ sa sādhayed iti // (2, 1611)

sarvatathāgatadharmasamayān mahākalparājāt sakalajagadvinayamahāmaṇḍalavidhivistaraḥ samāptaḥ //



atha bhagavān punar api sarvatathāgatadharmadhāraṇīsamayasaṃbhavamudrādhiṣṭhānapadmaṃ nāma samādhiṃ samāpadyemāṃ svavidyottamām abhāṣat //
oṃ sarvatathāgatadharmasamaye hūṃ //

atha vajrapāṇir mahābodhisattvaḥ imāṃ svakulasaṃbhavāṃ vidyottamām abhāṣāt //
oṃ vajrasamaye hūṃ //

atha vajragarbho bodhisattvo mahā sattva imāṃ svavidyottamām abhāṣat //
oṃ maṇiratnasamaye hūṃ //

atha vajranetro bodhisattva imāṃ svavidyottamām abhāṣat //
oṃ padmasamaye hūṃ //

atha vajraviśo bodhisattva imāṃ svavidyottamām abhāṣat //
oṃ karmasamaye hūṃ // (2, 1617)

atha bhagavān āryāvalokiteśvaro bodhisattva idaṃ svakulasamayamudrāmaṇḍalam abhāṣat // (2, 1618)

	athātaḥ saṃpravakṣyāmi mudrāmaṇḍalam uttamam /
	vajradhātupratīkāśaṃ padmaguhyam iti smṛtam // (2, 1619)

	mahāmaṇḍalayogena sūtrayet sarvamaṇḍalam /
	tasya madhye supadme vai vajradhātvīśvarīṃ likhet // (1620)

	tasya [vai] sarvapārśveṣu samayāgryo yathopari /
	dharmavajryādayo lekhyāḥ svavidyābhiḥ samanvitāḥ // (1621)

tatrāsāṃ mudrā bhavanti //
	oṃ sarvatathāgatadharmeśvari hūṃ //
	oṃ dharmasamaye vajrapadmini hūṃ // (1622)

	oṃbuddhābhiṣekaratnasamaye hūṃ //
	oṃ tārāsamaye hūṃ //
	oṃ viśvamukhe hūṃ // (1623)

	vajravegena niṣkramya vi.varūpāgryamaṇḍalam /
	tatra madhye likhet padmaṃ padmais tu parivāritam // (1624)

	tasya pārśveṣu sarveṣu padmamudrāpratiṣṭhitāḥ /
	padmacihnāḥ samāliekhyāḥ svamudrāḥ sugatātmanām // (1625)

tatrāsāṃ mudrā bhavanti //:
	hrīḥ oṃ padmatathāgata //
	oṃ samantabhadrapadmavajrāṅkuśakośadhāriṇi hūṃ //
	oṃ padmarati //
	oṃ padmatuṣṭi // (1626)

	vajravegena cākramya dvitīye maṇḍale tathā /
	buddhābhiṣekā samālekhyā jaṭāmadhye mahāmbujam // (1627)

	tasya pārśveṣu sarveṣu yathāvad anupūrvaśaḥ /
	padmacihna samopetāḥ samayāgryo niveśayet // (1628)

tatrāsāṃ hṛdayāni bhavanti //:

	śrīḥ
	oṃ bhṛkuṭi taṭi vai taṭi padme hūṃ //
	oṃ padmajvāle // (1629)

	oṃ saumini padme hūṃ //
	oṃ padmahāsiny ekādaśavaktre diri diri iṭṭe vaṭṭe cale pracale kusumadhare ili praviśa siddhiṃ me prayaccha hūṃ // (1630)

	vajravegena cākramya tṛtīyaṃ maṇḍalam tathā /
	tatra madhye supadme tu padmamudrāṃ niveśayet // (1631)

	tathaiva sarvapārśveṣu yathāvad anupūrvaśaḥ /
	padmacihnasamopetāḥ padmasaṃsthās tu saṃlikhet // (1632)

tatrāsāṃ mudrā bhavanti //:
	dhīḥ //
	oṃ tāre tut tāre hūṃ //
	oṃ dhī hūṃ // (1633)

	oṃ padmacakraśaṃkhagadādhāriṇi nīlakaṇṭhe sidhya sidhya hūṃ //
	oṃ paṇḍaravāsini padmasaṃbhave vada vada hūṃ // (1634)

	vajravegena cākramya caturthe maṇḍalottame /
	padmamadhye likhet padmaṃ jvālāmālākulaprabham // (1635)

	tasya pārśveṣu sarveṣu yathāvad anupūrvaśaḥ /
	padmacihnāḥ samālekhyāḥ padmamadhyapratiṣṭhitāḥ // (1636)

tatrāsāṃ mudrā bhavanti //:
	strīḥ //
	oṃ padmanatreśvari pūjaya sarvātathāgatān naṭa naṭa hūṃ //
	oṃ abhyaye padmakavacabandhe rakṣa māṃ hūṃ haṃ // (1637)

	oṃ mahāpracaṇḍi padmayakṣiṇi viśvarūpadhāriṇi bhīṣāpaya sarvaduṣṭān khāda khāda hūṃ phaṭ //
	oṃ padmamuṣṭi aḥ aḥ // (1638)

	vajravegena cākramya buddhapūjāḥ samālikhet /
	padmāṅkuśyādayo mudrāḥ padmacihnāḥ samāsataḥ // iti // (1639)

athāsāṃ mudrā bhavanti //:
	oṃ padmaratipūje hoḥ //
	oṃ padmābhiṣekapūje raṭ //
	oṃ padmagītapūje gīḥ //
	oṃ padmanṛtyapūje kṛt // (1640)

	oṃ dhūpapadmini hūṃ //
	oṃ padmapuṣpi hūṃ //
	oṃ padmakulasundari dharmāloke pūjaya hūṃ //
	oṃ padmagandhe hūṃ // (1641)

pūjādevyaḥ //
	oṃ padmāṅkuśy ākarṣaya mahāpadmakulān hayagrīvasamaye hūṃ jaḥ //
	oṃ amoghapāśakrodhasamaye praviśa prav.eśaya sarvasamayāṃ hūṃ // (1642)

	oṃ padmaśaṅkale vaṃ //
	oṃ padmaghaṇṭādhāri śīghram āveśaya samayāṃ ṣaṇmukhi aḥ // (1643)

atha mudrāmaṇḍala ākarṣaṇādividhivistaraṃ kṛtvā, padmaśiṣyān yathāvat praveśayet //
evaṃ vaden:
	na tvayā kasya cid vaktavyaṃ yad atra guhyam /
	mā te narakapatanaṃ bhaved du.khāni cātra janmanīti // (1644)

tataḥ samāveśyaivaṃ vadet /:
	tvatcakṣuṣpathi kīdṛśo 'vabhāsaḥ / (1645)
%or -cakṣurgocare, or tvadlocanagocare, or -pathi

tad yathā vadati tathā siddhir iti / (1646)

tad yadi śvetālokaṃ paśyet tasyottamasiddhijñānaṃ śikṣayet /
atha pītaṃ paśyet tasyārthotpattijñānaṃ śikṣayet /
atha raktaṃ paśyet tato 'nurāgaṇajñānaṃ śikṣayet /
atha kṛṣṇaṃ paśyet tato 'bhicārukajñānaṃ śikṣayet /
atha victraṃ paśyet mukhabandhaṃ muktvā, (1647)

iti jñātvā, yathāvan mukhabandhaṃ muktvā, (1648)

yathābhājanatayā jñānāny utpādayet /
mudrājñānaṃ ca śikṣayet / (1649)

evaṃ vajradhātvādiṣv api sarvamaṇḍaleṣu yathābhājanatayā mudrājñānāni śikṣayed, iyaṃ parīkṣā // (1650)

athottamasiddhiniṣpattijñānaṃ bhavati //:
	lokeśvaramahāsattvaṃ viśvarūpaṃ svam ātmānā /
	bhāvayaṃs tu mahāmudrām agryāṃ siddhim avāpnuyāt // (1651)

	buddhābhiṣekasamayāṃ dṛḍhīkṛtvā samāhitaḥ /
	bhāvayaṃs tu svam ātmānam agryāṃ siddhim avāpnute // (1652)

	padmapadmamahāsattvaṃ bhāvayet svayam ātmanā /
	ātmānam uttamāṃ siddhiṃ prāpnoti susamāhitaḥ // (1653)

	amogheśvaramayīṃ karmamudrāṃ svayaṃ bhuvaḥ /
	sādhaya vidhivac chīghram agryāṃ siddhim avāpnuyāt // iti // (1654)

athaiṣāṃ hṛdayāni bhavanti //:
	oṃ padmasattvo 'haṃ sidhya hoḥ //
	oṃ buddhābhiṣeko 'haṃ sidhya māṃ //
	oṃ dharmasamādhir ahaṃ sidhya hoḥ //
	oṃ amogheśvaro 'haṃ sidhya māṃ // (1655)

tato 'rthaniṣpattijñānaṃ bhavati //:
	hiraṇyaṃ tu mukhe viddhvā bhāvayet svayam ātmanā /
	viśveśvaramahāmudrām ekaṃ bhūyāt sahasraśaḥ // (1656)

	suvarṇatolakaṃ gṛhya samayāgryā mahādṛḍham /
	bhāvayan svayam ātmānam eko bhūyāt sahasraśaḥ // (1657)

	muktāphalaṃ mukhe viddhvā bhāvayet svayam ātmanā /
	lokeśvaraṃ svam ātmānam eko bhūyāt sahasraśaḥ // (1658)

	sarvaratnāni saṃgṛhya pāṇibhyāṃ karmamudrayā /
	bhāvayan svayam ātmānam eko bhūyāt sahasraśaḥ // iti // (1659)

tatraiṣāṃ hṛdayāni bhavanti //:
	oṃ padmahiraṇyaprada huṃ jjaḥ //
	oṃ padmasuvarṇaprada huṃ jjaḥ //
	oṃ padmamuktāprada huṃ jjaḥ //
	oṃ padmasarvaratnaprada huṃ jjaḥ // (1660)

athānurāgaṇajñānaṃ bhavati //:
	viśveśvaramahāmudrāṃ bhāvayan svayam ātmanā /
	padmaṃ gṛhya puraḥ sthāti yasya so 'syānurajyati // (1661)

	raktapadmaṃ dṛḍhaṃ gṛhya mahāsamayamudrayā /
	bhāvayan svayam ātmānaṃ rāgayet sarvayoṣitaḥ / (1662)

	bhāvayet svayam ātmānaṃ padmaṃ gṛhya yathā tathā /
	nirīkṣed vajradṛṣṭyā vai sarvalokaṃ sa rāgayet // (1663)

	karmamudrāprayogeṇa padmaṃ gṛhya yathāvidhi /
	karābhyāṃ bhrāmayaṃs taṃ tu rāgayet sarvayoṣitaḥ // iti // (1664)

tatraiṣāṃ hṛdayāni bhavanti //:
	oṃ viśveśvaramahāpadma hoḥ //
	oṃ samayapadma hoḥ //
	oṃ yogapadma hoḥ //
	oṃ karmapadma hoḥ // (1665)

[athābhicārukajñānaṃ bhavati //:]
	viśveśvaramahāmudrāṃ bhāvayan svayam ātmanā /
	chinded yasya puraḥ padmaṃ tasya mṛtyuḥ kṣaṇād bhavet // (1666)

	padmaṃ gṛhya dṛḍhaṃ samyak samayāgryā tayaiva hi /
	sphoṭayet taṃ tu sudṛḍhaṃ yasya nāmnā sa naśyati // (1667)

	samādhimudrāṃ saṃdhyāya padmaṃ gṛhya yathā tathā /
	yasya nāmnā tu padmaṃ vai chindet sa tu vinaśyati // (1668)

	karmamudrāprayogeṇa padmaṃ gṛhya yathāvidhi /
	sphoṭayed yasya saṃkruddhaḥ sphuṭet tasya tu jīvitam // iti // (1669)

tatraiṣāṃ hṛdayāni bhavanti //:

	oṃ mahāpadmacheda (chedaya, Ch) māraya hoḥ phaṭ //
	oṃ mahāpadmasphoṭa nāśaya (sphoṭaya nāśaya, Ch) raṭ phaṭ // (1670)

	oṃ dharmapadmacheda (chedaya, Ch) vināśaya dhṛt phaṭ //
	oṃ karmapadmasphoṭa sphoṭaya (sphoṭaya, Ch) jīvitam asya kṛt phaṭ // (1671)

tato dharmasamayarahasyamudrājñānaṃ bhavati //:
	padmaṃ tu yoṣitāṃ cintya vajraṃ tasyopari svayam /
	rāmayan padmapadmāgryā samāpattyā tu sidhyati // (1672)

	padmaṃ tu yoṣitāṃ cintya buddhaṃ tasyopari svayam /
	rāmyam buddhamukuṭāṃ bhāvayan so 'sya sidhyati // (1673)

	padmaṃ tu yoṣitāṃ cintya padmaṃ tasyopari svayam /
	rāgayan padmapadmāgrīṃ śuddhāṃ siddhim avāpnute // (1674)

	padmaṃ tu yoṣitāṃ cintya viśvaṃ tasyopari svayam /
	rāmayan viśvapadmāgrīṃ viśvāṃ siddhim avāpnuyāt // iti // (1675)

tatraiṣāṃ hḍayāni bhavanti //:
	oṃ vajrapadmasaṃyoga sādhaya hrīḥ //
	oṃ buddhamukuṭasaṃyoga sādhaya śrīḥ //
	oṃ padmapadmasaṃyoga sādhaya dhīḥ //
	oṃ viśvapadmasaṃyoga sādhaya strīḥ // (1676)

tato yathāvat padmakulaguhyamahāmudrājñānaṃ bhavati //:
	kuḍmalāñjalir agrasya vajrakrodhāṅgulī dvike /
	dvyagrā maṇis tathā padmaṃ vajrabandhaṃ tathaiva ca // (1677)

	vajrabandhāṃ samānīya samamadhyāṅkurotthitā /
	tarjanyanāmasaṃkocā mudrā śakyamuner dṛḍhā // (1678)

	dharmavajrā hṛdisthā tu parivartya lalāṭagā /
	samādhiyogāc cotsaṅge parivartya tu mūrdhagā // (1679)

	vajradhātvīśvarīṃ baddhvā caityaṃ padmaprayogataḥ /
	saṃdhayen madhyamābhyāṃ tu buddhapadmeti kīrtitā // (1680)

	sā evāṅkuṣṭhavajrā tu dvyagrakhaḍgāṅkuśī tathā /
	padmavajradharasyaitā guhyamudrāḥ prakīrtitāḥ // (1681)

	sā evāṅguṣṭhamuktā tu tarjanyā tarjanī grahā /
	valitā suratiḥ proktā sādhukāryā tathaiva ca // (1682)

	vajrabandhaṃ dṛḍhīkṛtya samāṅguṣṭhapraveṣitā /
	kuñcitāgryamukhasthā tu bhṛkuṭyāṃ madhyapadminī // (1683)

	sā eva hṛdaye caiva sūryamaṇḍaladarśikā /
	dhvajabandhena sā eva śiraḥpṛṣṭhe prasāritā // (1684)

	vajrabandhaṃ dṛḍhīkṛtya kuñcitāgryāgravigrahā /
	tathaiva padmakhaḍgā tu padmayogāgryasaṃdhanāt // (1685)

	vajrabandhaṃ dṛḍhīkṛtya vāmāṅguṣṭhapraveśanāt /
	śaṃkham aṅguṣṭhadaṇḍotthā sarvāgrotthāntyapadminī // (1686)

	sā eva sarvasaṃkocā kaniṣṭhā padmasaṃyutā /
	akṣamālāgragaṇanī dakṣiṇāṅguṣṭhayogataḥ // (1687)

	vajrabandhaṃ dṛḍhīkṛtya kaniṣṭhā padmasaṃyutā /
	samāgrā padmanetrā tu pranartan parivartitā // (1688)

	vajrabandhaṃ dṛḍhīkṛtya kaniṣṭhāgra padmasaṃyutā /
	kuñictāgrā sugāḍhaṃ tu dvyaṅguṣṭhakavacīkṛtā // iti // (1689)

	sā evāṅguṣṭhadaṃṣṭrā tu samāṅguṣṭhapraveśitā /
	ataḥ paraṃ pravakṣyāmi samayāgryo niruttarāḥ // (1690)

	vajrabandhaṃ tale kṛtvā tarjanī padmasaṃsthitā /
	aṅguṣṭhā baddhaparyaṅkā guhyaviśveśvarī smṛtā // (1691)

	tathaiva vajrabandhena kaniṣṭhamadhyabandhitā /
	aṅguṣṭhamukhayor vajraṃ jaṭāmadhye tathāgatam // (1692)

	tathaiva vajrabandhe tu padmam aṅguṣṭhasaṃdhitam /
	kṛtvā tu mukhatodvāntaṃ (kṛtvā mukhata udvāntaṃ ?)
	sthitotsaṅge samādhinā // (1693)

	tathaiva vajrabandhe tu mukhataḥ samasaṃdhitā /
	sarvāṅgulyo dṛḍhīkṛtya tarjanī vajrasaṃyutā // (1694)

	tathaiva vajrabandhe tu tarjanī padmasaṃdhitā /
	aṅguṣṭhā baddhaparyaṅkā madhyasaṃkocavigrahā // (1695)

	tathaiva vajrabandhe tu vajram aṅguṣṭhasaṃdhitā /
	khaḍgāṅkuśī tathā grābhyāṃ kaniṣṭhā padmasaṃyutā // (1696)

	tathaiva valitāṃ kṛtvā tarjanyaṅguṣṭhasaṃgraham /
	utthitāṃ tarjanīṃ vāmāṃ karṣayet sudṛḍhaṃ tathā // (1697)

	sā eva tu samīkṛtya tarjanyaṅguṣṭhayogataḥ /
	sādhukārapradātrī tu padmatuṣṭer mahātmanaḥ // (1698)

	tathaiva vajrabandhaṃ tu sarvāgramukhasaṃdhitaṃ /
	dvyaṅguṣṭhamukhapīḍaṃ tu samāgryā saṃniveśitam // (1699)

	sā eva hṛdi sūryā tu mūrdhni padmadhvajīkṛtā /
	parivartya ca hāsā tu sthitā padmāṭṭahāsinī // (1700)

	vajrabandhaṃ tale kṛtvā dharmavajrāgrayogataḥ /
	kaniṣṭhāṅguṣṭhasaṃdhī tu tārāyāḥ samayo hy ayam // (1701)

	tathaiva vajrabandhe tu jyeṣṭhābhyāṃ khaḍgapadminī /
	talacakrā tathaiveha japadātrī tathaiveha japadātrī tathaiva ca // (1702)

	tathaiva vajrabandhā tu khaṭakadvayamokṣitā /
	punaś ca hṛdayabandhe guhyarakṣeti kīrtitā // (1703)

	tathaiva vajrabandhe tu kaniṣṭhā padmasaṃyutā /
	tarjanī dṛḍhasaṃkocā vikacāṅguṣṭhadaṃṣṭriṇī // (1704)

	sā eva muṣṭiyogena dvyaṅguṣṭhamukhapīḍitā /
	padmaguhyamahāmuṣṭisamayāgrī prakalpitā // (1705)

	sarvāsām eva cānyāsāṃ padmalāsyādisaṃjñitām /
	vajrabandhaṃ tale kṛtvā bandhas tādṛśa eva hi // iti // (1706)

tataḥ padmakulaguhyadharmamudrā bhavanti //:
	hrāḥ//
	grā //
	prā //
	hā //
	śrā //
	śā //
	dāḥ //
	haḥ //
	gā //
	dhā //
	krā //
	vā //
	va //
	rā //
	ṣṭrā
	maḥ //
karmamudrāḥ samāsena muṣṭir eva dvidhīkṛteti // // (1707)

sarvatathāgatadharmasamayān mahākalparājāt padmaguhyamaṇḍalavidhivistaraḥ parisamāptaḥ // // (1708)


[dharma-]jñāna-maṇḍala-vidhi-vistara

atha bhagavān punar api sarvatathāgatadharmajñānasamayasaṃbhavādhiṣṭhānapadaṃ nāma samādhiṃ samāpadyemaṃ svavidyottamam abhāṣat //:

	oṃ dharmasamādhijñānatathāgata hūṃ // (1709)

atha vajrapāṇir mahābodhisattvaḥ imaṃ svakuladharmasaṃbhavaṃ svavidyottamam abhāṣat //:
	oṃ vajradharma hūṃ // (1710)

atha vajragarbho bodhisattvo mahāsattva imaṃ svavidyottamam abhāṣat //:
	oṃ ratnadharma hūṃ // (1711)

atha vajranetro bodhisattvo mahāsattva imaṃ svavidyottamam abhāṣat //:
	oṃ dharmadharma hūṃ // (1712)

atha vajraviśvo bodhisattvo mahāsattva imaṃ svavidyottamam abhāṣat //:
	oṃ karmadharma hūṃ // (1713)

atha āryāvalokiteśvaro bodhisattvo mahāsattva idaṃ svadharmamaṇḍalam abhāṣat // (1714)
	athātaḥ saṃpravakṣyāmi jñānamaṇḍalam uttamam /
	vajradhātupratīkāśaṃ dharmajñānam iti smṛtam // (1715)

	mahāmaṇḍalayogena sūtrayet sarvamaṇḍalam /
	tasya madhye samālekhyaṃ jñānavajre tathāgatam // (1716)

	tasya pārśveṣu sarveṣu mahāsattvā yathāvidhi /
	viśveśvarādayo lekhyāḥ samāpannāḥ samāhitāḥ // iti // (1717)

tatraiṣāṃ hṛdayāni bhavanti //:
	oṃ jñānabuddha hūṃ //
	oṃ jñānaviśveśvara hūṃ //
	oṃ jñānabuddhamukuṭa hūṃ //
	oṃ jñānadharmeśvara hūṃ //
	oṃ jñānāmogheśvara hūṃ // (1718)

	oṃ jñānapadmabuddha hūṃ //
	oṃ jñānapadmarāja hūṃ //
	oṃ jñānapadmamāra hūṃ //
	oṃ jñānapadmatuṣṭi hūṃ // (1719)

	oṃ jñnapadmabhṛkuṭi hūṃ //
	oṃ jñānapadmasūrya hūṃ //
	oṃ jñānapadmacandra hūṃ //
	oṃ jñānapadmahansa hūṃ // (1720)

	oṃ jñānapadmatāra hūṃ //
	oṃ jñānapadmakumāra hūṃ //
	oṃ jñānapadmanārāyaṇa hūṃ //
	oṃ jñānapadmabhāṣa hūṃ // (1721)

	oṃ jñānapadmanṛtyeśvara hūṃ //
	oṃ jñānapadmarakṣa hūṃ //
	oṃ jñānapadmayakṣa hūṃ //
	oṃ jñānapadmamuṣṭi hūṃ // (1722)

	oṃ jñānapadmalāsye hūṃ //
	oṃ jñānapadmamāle hūṃ //
	oṃ jñānapadmagīte hūṃ //
	oṃ jñānapadmanṛtye hūṃ // (1723)

	oṃ padmajñānadhūpe hūṃ //
	oṃ padmajñānapuṣpe hūṃ //
	oṃ padmajñānadīpe hūṃ //
	oṃ padmajñānagandhe hūṃ // (1724)
	%% These four should be emended?

	oṃ padmajñānāṅkuśa hūṃ //
	oṃ padmajñānāmoghapāśa hūṃ //
	oṃ padmajñānasphoṭa hūṃ //
	oṃ padmajñānāveśa hūṃ // (1725)
	%% These four should be emended?

athātra padmadharamamaṇḍala ākarṣaṇādividhivistaraṃ kṛtvā,
yathāvat praveśyaivaṃ vadet /:

	na tvayānyasya vaktavyam /
	mā te narakapatanaṃ bhavet /
	duḥkhāni vā

iti / (1726)

tato 'sya jñānāny utpādayet //:
	lokeśvarasamāpattyā hṛdi padmaṃ tu bhāvayet /
	prāptapadmasamādhis tu śīghram utpatati kṣaṇāt // (1727)

	lokeśvarasamāpattyā lalāṭe padmabhāvanāt /
	abhyasan sudṛḍhībhūtāḥ khegāmī bhavate kṣaṇāt // (1728)

	jihvāyāṃ bhāvayan padmaṃ lokeśvarasamādhinā /
	saṃsiddho bhavate śīghram ākāśena sa gacchati // (1729)

	bhāvayan padmam uṣṇīṣe lokeśvarasamādhinā /
	saṃsiddho bhavate śīghram ūrdhvam utpatati kṣaṇāt // (1730)

tatraiṣāṃ hṛdayāni bhavanti //:

	oṃ padmajñānahṛdayāviśa //
	oṃ padmajñānābhiṣekāviśa //
	oṃ padmajñānavidyottamāviśa //
	oṃ padmajñānoṣṇīṣāviśa // (1731)

	ākāśe vānyadeśe vā padmabimbaṃ tu bhāvayet /
	anena vidhinā siddho adṛśyo bhavati kṣaṇāt // (1732)

	ākāśe vānyadeśe vā padmabimbaṃ tu bhāvayet /
	tatrārūḍhaḥ svam ātmānaṃ bhāvayann adṛśyo bhavet // (1733)

	ākāśe vānyadeśe vā padmabimbaṃ tu bhāvayet /
	yadā paśyet tadā gṛhṇec chīgram adṛśyo bhavati // (1734)

	ākāśe vānyadeśe vā padmabimbaṃ tu bhāvayet /
	dṛṣṭvā tu bhuktvā tat padmam adreśyo bhavati kṣaṇāt // iti // (1735)

tatraiṣāṃ hṛdayāni bhavanti //:
	oṃ padmākāśa //
	oṃ padmaratha //
	oṃ padmajñāna gṛhṇa //
	oṃ padmarasāyana // (1736)

	vicitravarṇasaṃsthānaṃ padmabimbaṃ tu pāṇinā /
	gṛhya baddhvā mahāmudrāṃ sarvarūpadharo bhavet // (1737)

	vicitravarṇasaṃsthānaṃ padmabimbaṃ tu lekhayet /
	tatra bhāvayamānas tu bahurūpadharo bhavet // (1738)

	vicitravarṇasaṃsthānaṃ padmabimbaṃ tu bhāvayet /
	ākāśe vānyadeśe vā chandarūpī bhaviṣyati // (1739)

	vicitravarṇasaṃsthānaṃ padmabimbaṃ ghaṭāpayet /
	tatrārūḍhas tu khegāmī kāmarūpī bhaved dhruvam // iti // (1740)

tatraiṣāṃ hṛdayāni bhavanti //:
	oṃ padmadharaviśvarūpapravartakāviśa //
	oṃ viśvapadma pravartaya mām // (1741)

	oṃ samādhiviśvapadmāviśa //
	oṃ viśvapadmāsanotkṣipākāśaṃ, viśvarūpam adhitiṣṭha mām // (1742)

	baddhvā caikatarāṃ samyaṅ mahāmudrāṃ samādhitaḥ /
	padmaṃ gṛhya pradātavyaṃ vaśībhavati śāśvataḥ // (1743)

	baddhvā caikatarāṃ samyaṅ mudrāsamayasaṃjñitām /
	tayā gṛhya tu vai padmaṃ dadyād vaśyakaro bhavet // (1744)

	baddhvā caikatamāṃ mudrāṃ samādhivhitāṃ śubhām /
	jñānapadmaṃ daded yasya so 'sya śīghraṃ vaśībhavet // (1745)

	baddhvā caikatamāṃ mudrāṃ karmākhyāṃ samayānvitaḥ /
	yasya dadyāt samupaśaḥ [sa nū vaśyaḥ?]
	padmadānāt kṣaṇād bhavet // iti // (1746)

tatraiṣāṃ hṛdayāni bhavanti //:
	oṃ mahāpadma hoḥ //
	oṃ samayapadma hoḥ //
	oṃ jñānapadma hoḥ //
	oṃ karmapadma hoḥ // (1747)

tato jñānamaṇḍalamahāmudrājñānaṃ śikṣayet //:
	dharmamaṇḍalayogena mahāmudrās tu sādhayet /
	ataḥ paraṃ pravakṣyāmi samayāgryaḥ prasādhayet // (1748)

	dharmamaṇḍalayogena padmapadmaṃ tu saṃsthapet /
	dharmamuṣṭiṃ dṛḍhīkṛtya karmamudra dvidhīkṛtāḥ // iti // (1749)

sarvatathāgatadharmasamayān mahākalparājād [dharma]jñānamaṇḍalavidhivistaraḥ parisamāptaḥ // // (1750)



[padma-]karmamaṇḍalavidhivistara

atha bhagavān punar api sarvatathāgatadharmakarmasamayasaṃbhavādhiṣṭhānapadmaṃ nāma samādhiṃ samāpadyemāṃ svavidyottamām abhāṣat //:

	oṃ sarvatathāgatakarmāgri hūṃ // (1751)

atha vajrapāṇir [bodhisattva] imāṃ svakulakarmasaṃbhavāṃ svavidyottamām abhāṣat //:

	oṃ hūṃ di // (1752)

atha vajragarbho bodhisattva imāṃ svavidyottamām abhāṣat //:

	oṃ ratnakarmasamaye hūṃ // (1753)

atha vajranetro bodhisattva imāṃ svavidyottamām abhāṣat //:

	oṃ padmakarmi hūṃ // (1754)

atha vajraviśvo bodhisattva imāṃ svavidyottamām abhāṣat //:

	oṃ viśvakarmi hūṃ // (1755)

athāryāvalokiteśvaro bodhisattvo mahāsattva idaṃ svakarmamaṇḍalam abhāṣat //: (1756)

	atāthaḥ saṃpravakṣyāmi karmamaṇḍalam uttamam /
	vajradhātupratīkāśaṃ padmakarmam iti smṛtam // (1757)

	mahāmaṇḍalayogena sūtrayet sarvamaṇḍalam /
	buddhasya sarvataḥ sarvāḥ padmacihnadharā likhet // iti // (1758)

tatrāsāṃ vidyāhṛdayāni bhavanti //:

	oṃ padmabhūriṇi hūṃ //
	oṃ viśvakarmeśvari hūṃ // (1759)

	oṃ tathāgataiśvaryābhiṣekakarmavidye hūṃ //
	oṃ dharmakarmeśvari jñānapūjāsamaye hūṃ //
	oṃ amoghakarmeśvari hūṃ // (1760)

	oṃ padmakarmabuddhe hūṃ //
	oṃ padmakarmavajriṇi hūṃ //
	oṃ padmakāminīmāraṇapūjākarmasamaye hūṃ //
	oṃ padmakarmatuṣṭi hūṃ // (1761)

	oṃ padmakarmabhṛkuṭi hūṃ traḥ //
	oṃ padmakarmasūrye hūṃ //
	oṃ padmakarmadhvaje hūṃ //
	oṃ padmakarmahāse haḥ // (1762)

	oṃ padmakarmatāre hūṃ //
	oṃ padmakarmakumāri hūṃ //
	oṃ padmakarmanārāyaṇi hūṃ //
	oṃ padmakarmabrāhmi hūṃ // (1763)

	oṃ padmakarmanṛtyeśvari hūṃ //
	oṃ padmarakṣākarmasamaye hūṃ //
	   [oṃ padmarakṣarakṣākarmasamaye hūṃ //?]
	oṃ mahāpracaṇḍi ghātani padmadaṃṣtrākarmakari hūṃ //
	oṃ padmakarmamuṣṭi ghātaya hūṃ // (1764)

	oṃ ratipūje hūṃ jaḥ //
	oṃ abhiṣekapūje hūṃ hoḥ //
	oṃ gītapūje hūṃ dhaḥ //
	oṃ nṛtyapūje hūṃ vaḥ // (1765)

	oṃ dhūpapūje hūṃ aḥ //
	oṃ puṣpapūje hūṃ traḥ //
	oṃ ālokapūje hūṃ dhiḥ //
	oṃ gandhapūje hūṃ vaṃ // (1766)

	oṃ hayagrīva ānaya hūṃ jaḥ //
	oṃ amoghapāśakrodhe pīḍaya hūṃ phaṭ //
	oṃ padmaśaṅkalabandhe hūṃ phaṭ //
	oṃ padmaghaṇṭa āveśaya hūṃ phaṭ // (1767)

athātra karmamaṇḍala ākarṣaṇādividhivistaraṃ kṛtvā yathāvat praveśyaivaṃ vadet //:

	na tvayā, kulaputra, kasyacid ayaṃ vaktavyaḥ /
	mā te narakapatanaṃ bhavet /

iti // (1768)

tato jñānāny utpādayed iti //

tataḥ padmadeśanājñānaṃ ṣikṣed iti // (1769)

	lokeśvaramahāmudrāṃ bhāvayan susamāhitaḥ /
	pāpāni deśayañ chīghraṃ savapāpān sa śodhayet // (1770)

	samayāgrīṃ samādhāya lokeśvarasamādhinā /
	deśayan sarvapāpāni ānantaryāṇi śodhayet // (1771)

	lokeśvarasamādhiṃ tu bhāvayan susamāhitaḥ /
	deśayan sarvapāpāni sarvapāpapraṇāśanam // (1772)

	baddhvā caikatamāṃ samyak karmamudrāṃ samāsataḥ /
	deśayan sarvapāpāni sarvakarmaviśodhanam // iti // (1773)

athaiṣāṃ hṛdayāni bhavanti //

	oṃ sarvapāpasaṃśodhanamahāpadma //
	oṃ sarvānantaryaśodhanasamayapadma //
	oṃ sarvapāpapraṇāśadharmapadma //
	oṃ sarvakarmāvaraṇaviśodhakakarmapadma // (1774)

tataḥ sarvāvaraṇaparikṣayajñānaṃ śikṣayet //

	lokeśvaramahāmudrāṃ bhāvayet susamāhitaḥ /
	śudhya śudhya iti prodya sarvakarmāni śodhayet // (1775)

	baddhvā vai karmasamayāṃ lokeśvarasamādhinā /
	budhya budhya pravartaṃs tu sarvakarmāṇi śodhayet // (1776)

	lokeśvarasamāpattyā dharmamudrāṃ tu bhāvayet /
	dhī dhī dhīti procyan vai sarvakarmāṇi śodhayet // (1777)

	baddhvā vai karmamudrāṃ tu lokeśvarasamādhinā /
	hī hī hī hīti saṃdhāya sarvakarmāṇi śodhayet // iti // (1778)

tatraiṣāṃ hṛdayāni bhavanti //

	oṃ pāpakṣayapadma //
	oṃ āvaraṇakṣayapadma //
	oṃ nīvaraṇakṣayapadma //
	oṃ karmakṣayapadma // (1779)

tataḥ sarvatathāgatapūjājñānaṃ ṣikṣayet //:

	lokeśvaramahāmudrāṃ baddhvā tu susamāhitaḥ /
	oṃ oṃ oṃ oṃ iti brūyāt sarvapūjāṃ pravartanam // (1780)

	baddhvā vai samayāgrīṃ tu lokeśvarasamādhinā /
	bhū bhū bhū bhūr iti prokte sarvabuddhān sa pūjayet // (1781)

	lokeśvarasamāpattyā dharmapadmaṃ tu bhāvayet /
	he he he heti saṃdhāya sarvabuddhān sa pūjayet // (1782)

	padmakarmamayīṃ mudrāṃ baddhvā gāḍhaṃ samāhitaḥ /
	dhe dhe dhe dha iti procya sarvabuddhān sa pūjayet // iti // (1783)

tatrāsāṃ hṛdayāni bhavanti //:

	oṃ oṃkārapadma //
	oṃ bhūkārapadma //
	oṃ hekāradharmapadma //
	oṃ dhekārakarmapadma // (1784)

tataḥ siddhijñānaṃ śikṣayet //:

	lokeśvaramahāmudrāṃ baddhvā tu susamāhitaḥ /
	hrī hrī hrī hrīti varteta siddhir lokeśvarī bhavet // (1785)

	baddhvā vai samayāgrīṃ tu lokeśvarasamādhinā /
	śrī śrī śrī śrīti saṃdhāya prāpnuyāt siddhim uttamām // (1786)

	lokeśvarasamāpattiṃ bhāvayan susamāhitaḥ /
	dhig dhig dhig dhig iti prokte padmakrodhas tu sidhyati // (1787)

	karmamudrāṃ samādhāya mahāpadmamayīṃ śubhām /
	siḥ siḥ siḥ sīti saṃdhāya padmasiddhim avāpnute // iti // (1788)

athāsāṃ hṛayāni bhavanti //:

	oṃ hrīḥ sidhya //
	oṃ śrīḥ sidhya //
	oṃ dhik sidhya //
	oṃ siḥ sidhya // (1789)

tataḥ karmarahasyamudrājñānaṃ bhavati //:

	lokeśvarasamāpattyā ramayan sarvayoṣitaḥ /
	aho sukha iti prokte sarvabuddhān sa pūjayet // (1790)

	lokeśvarasamāpattyā ramayan sarvayoṣitaḥ /
	priye priyeti vai prokte buddhānāṃ bhavati priyaḥ // (1791)

	lokeśvarasampattyā ramayan sarvayoṣitaḥ /
	aho rateti vai prokte ratir bhavet sa śāśvatī // (1792)

	lokceśvarasamāpattyā ramayan sarvayoṣitaḥ /
	sukha sukha iti prokte sukhaṃ tasya na hīyate // (1793)

athāsāṃ hṛdayāni bhavanti //:

	oṃ sarvabuddhapūjāpravartanapadma //
	oṃ prītikarapadma hoḥ //
	oṃ ratipravartanapadma ho //
	oṃ mahāsukhapadma dṛdha ho // (1794)

tataḥ karmamahāmudrā yathāvac chikṣayet //

	tataḥ sukuḍmalāñjaliṃ samayamudrāvajrakāryam /
	karmamaṇḍalayogena sarvasthāneṣu sthāpayet // (1795)

	yataḥ padmakuladharmamudrātrakārayoktavyā /
	karmasamayāṃ dvidhīkṛtya karmamudrāḥ sa sādhayet // iti // (1796)

sarvatathāgatadharmasamayān mahākalparājāt padmakarmamaṇḍlavidhivistaraḥ parisamāptaḥ // // (1797)

atha bhagavān punar api vajradharmasamayamudrādhisṭḥānaṃ nāma samādhiṃ samāpadyedaṃ svamudrāhṛdayaṃ niścacāra //:

	oṃ vajradharmapadma hūṃ // (1798)

atha vajrapāṇir bodhisattva idaṃ svamudrāhṛdayam abhāṣat //:

	oṃ vajra jīḥ // (1799)

atha vajragarbho bodhisattva imāṃ svamudrām abhāṣat //:

	oṃ vajraratnamukuṭi hūṃ // (1800)

atha vajranetro bodhisattva imāṃ svamudrām abhāṣat //:

	oṃ dharmapadma dhī (or dhe?) // (1801)

atha vajraviśvo bodhisattva imāṃ svamudrām abhāṣat //:

	oṃ sarvamukhi hūṃ // (1802)

athāryāvalokteśvaro bodhisattvo mahāsattva idaṃ caturmudrāmaṇḍalam abhāṣat //: (1803)

	āthātaḥ saṃpravakṣyāmi caturmudrāgramaṇḍalam /
	vajradhātupratīkāśaṃ mahāmaṇḍalasaṃnibham // (1804)

	mudrāmaṇḍalamadhye tu buddhabimbaṃ niveśayet /
	tasya pārśveṣu sarveṣu vajrapadmādayo likeht // (1805)

athātra mahāmaṇḍala ākarṣaṇādividhivistaraṃ kṛtvā, yathāvat praveśya brūyāt /:

	na tvayedaṃ kasya cid vaktavyaṃ mā te mahāduḥkha.ṃ bhaved akālamaraṇaṃ viṣamakriyayā

iti // (1806)

tato jñānāny utpādayet //:

	padmaṃ hastena vai gṛhya samājighran prayatnataḥ /
	tena gandhena saṃyojya buddhān āśu prasidhyati // (1807)

	buddhabimbaṃ jaṭāmadhye pratiṣṭhāpya samāhitaḥ /
	sarvalokaṃ vaśaṃkuryād darśayan garvayā vajran // (1808)

	padmapadmamahābimbaṃ kārayitvā samādhinā /
	upaviśya yathātmānaṃ manasā sa tu mārayet // (1809)

	caturmukhaṃ tu vai padmaṃ kārayitvā kareṇa tu /
	saṃgṛhyāveśanādīni bhrāmayan prakaroti saḥ // (1810)

athāiṣāṃ hṛdayāni bhavanti //: (1811)

	oṃ gandhapūjāgrya sādhaya hrīḥ //
	oṃ padmamukuṭatathāgata vaśīkuru sarvān lokeśvarābhiṣekasamaya hoḥ // (1812)

	oṃ padmapadma māraya sarvapratyarthikān, samādhijñāna dhik //
	oṃ viśvapadma sarvakarmakaro bhava lalilvali lali hūṃ phaṭ // (1813)

tato mudrārahasyajñānaṃ śikṣayet //:

	raktaḥ san sarvakāryāṇi sādhayet samayo hy ayam /
	duḥsādhyā 'pi hi mudrā vai kṣaṇāt sidhyati yogata iti // (1814)

tatrāsya samayo bhavati //:

	oṃ sādhaya padmarāgasamaya aḥ // (1815)

tato mahāmudrādisarvamudrābandhaṃ śikṣayet //: (1816)

[caturmudrāmaṇḍalavidhivistaraḥ samāptaḥ (Tib.)] (1817)

athāryāvalokiteśvaro mahābodhisattva idaṃ sarvajagadvinayaṃ nāma hṛdayam abhāṣat //:

	oṃ sarvajagadvinayamahāsattvāgaccha, śīghraṃ
	vaiśvarūpyaṃ saṃdarśaya,
	mama ca sarvasiddhayaḥ prayaccha hrīḥ // (1818)

athāryāvalokiteśvaro mahābodhisattva idaṃ sarvajagadvinayaṃ nāma maṇḍalam abhāṣat //: (1819)

	athātaḥ saṃpravakṣyāmi jagadvinayamaṇḍalam /
	mahāmaṇḍalayogena saṃlikhed bāhyamaṇḍalam // (1820)

	tasyābhyantarataḥ padmaṃ tathaiva ca samālikhet /
	tatra sarvābjavisphātiviśvarūpaṃ samālikhet // iti // (1821)

athātra mahāmaṇḍale yathāvad vidhivistareṇa praveśya,
tathaivoktvā, (1822)

sarvajagadvinayajñānaṃ śikṣayet //: (1823)

	maṇḍalaṃ tu samālikhya jagadvinayasaṃjñitam /
	bhāvayaṃs tu mahāmudrāṃ bhaved viśvadharopamaḥ // iti // (1824)

tato jagadvinayarahasyamudrājñānaṃ śikṣayet //:

	viśvarūpasamādhiṃ tu bhāvayan susamāhitaḥ /
	dvayendriyasamāpattyā maṇḍale tu sa sidhyati // (1825)

tato mahāmudrādimudrābandhaṃ śikṣayet, tathaiva siddhayaḥ //
evaṃ paṭādiṣv iti //
mudrāyām apy ekamudrāmaṇḍalayogena tathaiva siddhaya iti // // (1826)

atha sarvatathāgatā punaḥ samājam āgamyāvalokiteśvarāya mahābodhisattvāya sādhukārāṇy adadan //: (1827)

	sādhu te vajrasattvāya vajraratnāya sādhu te /
	vajradharmāya te sādhu sādhu te vajrakarmaṇe // (1828)

	subhāṣitam idaṃ sūtraṃ vajrayānam anuttaram /
	sarvatāthāgataṃ guhyaṃ mahāyānābhisaṃgraham // iti // (1829)

sarvatathāgatatattvasaṃgrahāt sarvatathāgatadharmasamayo nāma mahākalparājaḥ parisamāptaḥ // // (1830)



sarvatathāgatakarmasamayo nāma mahākalparājaḥ (1831)

(sarvārthasiddhimahāmaṇḍalavidhivistara)

atha khalu sarvatathāgatāḥ punaḥ samājam āgamya,
sarvatathāgatābhiṣekaratnaṃ tam eva vajradharam āryākāśagarbhaṃ mahābodhisattvam anena nāmāṣṭaśatenādhyeṣitavantaḥ //: (1832)

	ākāśagarbha sattvārtha mahāsattva mahādyute /
	mahāratna suratnāgrya vajraratna namo 'stu te // (1833)

	abhiṣeka mahāratna mahāśuddha mahāśubha /
	buddharatna viśuddhāṅga ratnaratna namo 'stu te // (1834)

	ākāśākāśasaṃbhūta sarvākāśamahānabha /
	ākāśadhātu sarvāśa sarvāśāgrya namo 'stu te // (1835)

	ratnasaṃbhava ratnorṇa buddhorṇa sutathāgata /
	sarvaratna susarvāgrya ratnakārya namo 'stu te // (1836)

	ratna ratnāgrya ratnogra(?) ratna sarvatathāgata /
	ratnottama mahākāśa samākāśa namo 'stu te // (1837)

	alaṃkāra mahāśobha śobhākara suśobhaka /
	śuddha sarvārtha śuddhārtha dānacarya namo 'stu te // (1838)

	dharmaratna viḍuddhāgrya saṃgharatna tathāgata /
	mahābhiṣeka lokārtha pramodārtha namo 'sut te // (1839)

	dāna pradāna dānāgrya tyāga tyāgārya dāyaka /
	sarvasattvārtha tattvārtha mahārtha namo 'stu te // (1840)

	cintārāja mahāteja dānapāramitānaya /
	tathāgata mahāsattva sarvabuddha namo 'stu te // (1841)

	tathāgatamahāratna tathāgatamahāprabha /
	tathāgatamahāketo mahāhāsa namo 'stu te // (1842)

	tathāgatābhiṣekāgrya mahābhiṣeka mahāvibho /
	lokanātha sulokāgrya lokasūrya namo 'stu te // (1843)

	ratnādhikādhikatara ratnabhūṣaṇa ratnadhṛk /
	ratnāloka mahāloka ratnāloka namo 'stu te // (1844)

	ratnotkara suratnottha maṇe vajramaṇe guṇa /
	ratnākara sudīptāṅga sarvaratna namo 'stu te // (1845)

	mahātma yaṣṭi ratneśa sarvāśāparipūraka /
	sarvābhiprāyasaṃprāpti ratnaraśī namo 'stu te // (1846)

	ābhāgrya vyāpi sarvātma varaprada mahāvara /
	vibhūte sarvasaṃpatte vajragarbha namo 'stu te // (1847)

	yaḥ kaścid dhārayen nāmnām idaṃ te 'ṣṭaśataṃ śivam /
	sarvabuddhābhiṣekaṃ tu sa prāpnoty anaghaḥ kṣaṇāt // (1848)

	adhyeṣayāmas tvāṃ ratnaṃ bhāṣasva dhanasaṃcayam /
	sarvabuddhābhiṣekāgryam utpādaya nijaṃ kulam // iti // (1849)

athākāśagarbho bodhisattva idaṃ sarvatathāgatavacanam upaśrutya,
sarvatathāgatābhiṣekasamayaṃ nāma svahṛdayam abhāṣat //:

	oṃ vajraratna hūṃ // (1850)

atha bhagavān vairocanas tathāgata idaṃ sarvatathāgatamaṇisamayaṃ nāma vidyottamam abhāṣat //:

	oṃ sarvatathāgatāśāparipūraṇamahāratna hūṃ // (1851)

atha vajrapāṇir mahābodhisattva imaṃ svakulasaṃbhavaṃ vidyottamam abhāṣat //:

	oṃ vajra hūṃ traḥ // (1852)

atha vajragarbho bodhisattva imaṃ svavidyottamam abhāṣat //:

	oṃ maṇi hūṃ // (1853)

atha vajranetro bodhisattva imaṃ svakulasaṃbhavaṃ vidyottamam abhāṣat //:

	oṃ padma hrīḥ // (1854)

atha vajraviśvo bodhisattvo mahāsattva imaṃ svavidyottamam abhāṣat //

	oṃ viśvaratna hūṃ // (1855)

athāryākāśagarbho bodhisattva mahāsattvaḥ sarvatathāgatābhiṣekaratnaṃ nāma samādhiṃ samāpannaḥ // (1856)

samanantarasamāpanne cātha tāvad eva sarvatathāgatahṛdayebhyo vajramaṇiratnaraśmayo niścaritāḥ // (1857)

te sarvalokadhātavo 'vabhāsya, sarvasattvān sarvatathāgatābhiṣekair abhiṣicya, punar apy ekadhyībhūtvā, bhagavata ākāśagarbhasya mahābodhisattvasya hṛdaye 'nupraviṣṭā iti // (1858)

atha tata ākāśagarbhahṛdayāt sa eva bhagavān vajrapāṇi samantaraśmijvālāgarbhā vicitravajramaṇiratnābhiṣekādyābharaṇālamkārālaṃkṛtakāyā mahāvajramaṇiratnacihnamudrāvyagrakarā mahābodhisattvakāyā bhūtvā viniḥsṛtya, (1859)

sarvalokadhātuṣu mahāratnavarṣādibhī ratnotpattibhiḥ saṃtoṣya punar āgatya, bhagavato vairocanasya sarvato vajradhātumahāmaṇḍalayogena candramaṇḍalāśritā bhūtvedam udānam udānayiṃsuḥ // (1860)

	aho hi sarvabuddhānāṃ sarvaratnasamuccayam /
	vajraratnakulaṃ tv edaṃ saṃbhūtaṃ jagadarthataḥ // iti // (1861)

athākāśagarbho bodhisattvo mahāsattvaḥ svakulam utpādya,
sarvatathāgatebhyaḥ sarvāśāparipūryai niryātyedaṃ sarvārthasiddhiṃ nāma mahāmaṇḍalam abhāṣat //: (1862)

	athātaḥ saṃpuravakṣyāmi mahāmaṇḍalam uttamam /
	vajradhātupratīkāśaṃ sarvasiddhir iti smṛtam // (1863)

	caturasraṃ caturdvāraṃ catustoraṇaśobhitam /
	catuḥsūtrasamāyuktaṃ paṭṭasragdāmabhūṣitam // (1864)

	sarvamaṇḍalakoṇeṣu dvāraniryūhasaṃdhiṣu /
	khacitaṃ vajraratnais tu sūtrayed bāhyamaṇḍalam // (1865)

	tasyābhyantarataḥ kāryaṃ vajraratnasamaṃ puram /
	aṣṭasatambhāgrayogena sūtraṇaṃ tatra kārayet // (1866)

	pañcamaṇḍalaśobhaṃ tu nānāratnakarojjvalam /
	svamudrāparivāraṃ tu tatra buddhaṃ niveśayet // (1867)

tatraiṣāṃ hṛdayāni bhavanti //:

	oṃ buddharatna hūṃ //
	oṃvajramaṇi hūṃ //
	oṃ vajraratāṅkura hūṃ //
	oṃ vajraratnapadma hūṃ //
	oṃ vajraratnavarṣa hūṃ // (1868)

	vajravegena cākramya sarvāśāsiddhimaṇḍalam /
	tatrasthaṃ vajragarbhaṃ tu likhed ratnavarapradam // (1869)

	tasya pārśveṣu sarveṣu ratnamudrāsamanvitāḥ /
	mahāsattvāḥ samālekhyā yathāvad anupūrvaśaḥ // (1870)

athaiṣāṃ hṛdayāni bhavanti //:

	oṃ sarvārthasiddhiprada hūṃ //
	oṃ vajramaṇicihnākāśagarbha bhagavan sidhya sidhya hūṃ // (1871)

	oṃ ratnāṅkuśākarṣaya sarvārthān ānaya śīghraṃ sarvatathāgatasatyam anusmara hūṃ //
	oṃ maṇirāga vaśīkuru sarvārthān ānayākāśagarbha hūṃ //
	oṃ ratnatuṣṭi hūṃ // (1872)

	vajravegena cākramya ratnamālasya maṇḍalam /
	tatra madhye likhet samyag ratnamālādharaṃ param // (1873)

	tasya pārśveṣu sarveṣu yathāvad anupūrvaśaḥ /
	mahāsattvāḥ samālekhyā maṇicihnāgrapāṇayaḥ // (1874)

tatraiṣāṃ hṛdayāni bhavanti //:

	oṃ ratnadṛṣṭi traḥ //
	oṃ sarvatathāgatābhiṣekaratnamāla hūṃ //
	oṃ maṇisūrya hūṃ // (1875)

	oṃ cintāmaṇidhvajasarvāśāprapūrakākāśagarbha hūṃ //
	oṃ ratnāṭṭahāsa hasa hasa hūṃ // (1876)

	vajravegena cākramya ratnapadmasya maṇḍalam /
	ratnasthaṃ tu samālekhyaṃ ratnapadmadharaṃ vibhum // (1877)

	tasya pārśveṣu sarveṣu mahāsattvān samālikhet /
	maṇicihnaṃ samāsena yathāvad anupūrvaśaḥ // (1878)

tatraiṣāṃ hṛdayāni bhavanti //:

	oṃ ratnapadma hūṃ //
	oṃ tyāgasamādhijñānagarbha hūṃ // (1879)

	oṃ ratnakośāgrya hūṃ //
	oṃ maṇicakra pravartaya hūṃ //
	oṃ ratnabhāṣa hūṃ // (1880)

	vajravegena cākramya ratnavṛṣṭes tu maṇḍalam /
	tatra lekhyaṃ mahāsattvaṃ ratnavṛṣṭipravarṣayan // (1881)

	tasya pārśveṣu sarveṣu mahāsattvān yathāvidhi /
	ratnacihnasamopetān mudrāhastān samāsataḥ // (1882)

tatraiṣāṃ hṛdayāni bhavanti //:

	oṃ ratnavṛṣṭi pravarṣaya sarvārthasaṃpado bhagavan maṇihasta hūṃ //
	oṃ maṇipūjāsamaya hūṃ // (1883)

	oṃ maṇibandhakavaca hūṃ //
	oṃ maṇidaṃṣṭrākarālamahāyakṣa hara hara sarvārthān bhīṣāpaya hūṃ //
	oṃ maṇiratnabandhasamaya hūṃ // (1884)

	vajravegena cākramya koṇabhāgeṣu sarvataḥ /
	ratnalāsyādayo lekhyā yathāvad anupurvaśaḥ // (1885)

tatraiṣāṃ mudrā bhavanti //:

	oṃ ratnarati hūṃ //
	oṃ ratnamāle hūṃ //
	oṃ ratnagīte hūṃ //
	oṃ ratnanṛtye hūṃ // (1886)

	vajravegena niṣkramya bāhyamaṇḍalam uttamam /
	bāhyamaṇḍalakoṇeṣu dhūpapūjādayo likhet // (1887)

tatraiṣāṃ mudrā bhavanti //:

	oṃ dhūparatne //
	oṃ puṣpamaṇi //
	oṃ ratnāloke //
	oṃ maṇigandhe // (1888)

	dvārapālās tu kartavyā dvāramadhyacatuṣṭaye /
	ataḥ paraṃ pravakṣyāmi maṇḍalavidhivistaram // (1889)

athātra hṛdayāni bhavanti //

	oṃ sarvaratākarṣa āryāruṇamahāsattva bhagavantam ākāśagarbhaṃ codayākarṣaya śīghraṃ ho jaḥ //
	oṃ sarvaratnapraveśasamaya praveṣaya samayān mahāmaṇirājakulaṃ ratnapāśa hūṃ //
	oṃ maṇibandha hūṃ vaḥ //
	oṃ maṇiratāveśa aḥ // (1890)

athātra mahāmaṇḍale svayaṃ maṇiratnācāryo yathāvat praviśya vidhivistaram ātmanaḥ kṛtvā,
tato ratnādhiṣṭhitakalaśodakena maṇiśiṣyān abhiṣicya,
vajramaṇisamayamudrāṃ bandhayed anena hṛdayena //:

	oṃ vajramaṇisamaya vaṃ // (1891)

tato yathāvarṇaprāptitayā vastram uttarāsaṃgaṃ kṛtvā,
tādṛśenaivākṣiṇī baddhvā praveśayed anena hṛdayena //:

	oṃ hūṃ praviśa maṇirājakulam // (1892)

tataḥ praveśya, vaktavyaṃ:

	na tvayedaṃ kasya cid vaktavyam /,
	mā te sarvajanmasu dāridryaduḥkhān mokṣo na bhaven,
	narakavāsaś ca dṛḍho bhaved

ity uktvā samayaṃ sphoṭayet // (1893)

mahāyānābhisamayaṃ coccārayet //
tataḥ samāviṣṭasya vajravācā paripṛcchet //:

	kutra mahānidhir asti /
	kathaṃ vā prāpyate // (1894)

tato bhagavān ākāśagarbho bodhisattvaḥ sarvaṃ jalpāpayatīty uktamātre mukhabandhaṃ muktvā, mahāmaṇḍalaṃ darśayet // (1895)

sarvatathāgatābhṣekasamayaṃ codāharet //
yāvad bhagavāṃs tathāgata āgata iti // (1896)

tato yathāvibhavataḥ pūjāṃ kṛtvā sarvakāryāṇi sādhayed iti // (1897)


athātra jñānamudrā bhavanti //:

	vajragarbhamahāmudrāṃ baddhvā tu susamāhitaḥ /
	nidhānaṃ khanate yatra nidhānaṃ tatra paśyati // (1898)

	baddhvā tu samayāgrīṃ vai nidhānaṃ yatra vidyate /
	pīḍayet tatra tāṃ mudrāṃ svayam uttiṣṭhate tadā // (1899)

	vajragarbhasamādhiṃ tu bhāvayan susamāhitaḥ /
	manasā caiva jānāti nidhānaṃ yatra tiṣṭhati // (1900)

	baddhvā karmamayīṃ mudrāṃ vajragarbhasamādhinā /
	tāṃ mudrām āviśed yatra nidhānaṃ tatra lakṣayet // (1901)

tatraiṣāṃ hṛdayāni bhavanti //:

	oṃ mahāmaṇiratnāviśa hūṃ //
	oṃ maṇipīḍa darśaya //
	oṃ ratnasamādhi brūhi //
	oṃ ratnāveśa darśaya // (1902)

	mahāmudrāṃ samādhāya yatra kāyaṃ tu veṣṭayet /
	tatra ratnanidhānaṃ tu jñātavyaṃ samayāttmabhiḥ // (1903)

	baddhvā tu samayāgrīṃ  vai yatrāviśya parisphuṭet /
	nidhānaṃ tatra vijñeyaṃ mahāratnamayaṃ bhavet // (1904)

	samādhimudrāṃ baddhvā vai yady āviśya svayaṃ punarḥ /
	brūyād yatra nidhānaṃ tu mahāratnamayaṃ bhavet // (1905)

	karmamudrāṃ tu baddhvā vai yadāviśya parasparam /
	hastau bandhe tu samayāṃ nidhiṃ tatra vinirdiśet // iti // (1906)

tatraiṣāṃ hṛdayāni bhavanti //:

	oṃ mahāratnakāya darśaya ratnam //
	oṃ ākāśagarbha maṇiratna sphuṭa sphuṭa yatra nidhiḥ //
	oṃ maṇiratnajñāna svayaṃ brūhi //
	oṃ punaḥ samayabandha darśayasva // (1907)

	baddhvā tu vai mahāmudrāṃ yatrāśaṅkā bhavet tadā /
	tatra jñānena viñeyaṃ nidhānaṃ ratansaṃbhavam // (1908)

	yatra śaṅkā bhavet tatra samayāgrīṃ tu bandhayet /
	yadā mokṣaṃ svayaṃ yāyān nidhiṃ tatra vinirdiśet // (1909)

	samādhimudrāṃ baddhvā vai śaṅkā yatra bhaved dhruvā /
	jñānam upādya vijñeyaṃ nidhis tatrāsti śāśvataḥ // (1910)

	yatra bhūyo bhavec chaṅkā karmamudrāṃ tu tatra vai /
	badhnīyād vidhivat tāṃ tu sphuṭej jñeyo nidhiḥ punaḥ // (1911)

tatraiṣāṃ hṛdayāni bhavanti //:

	oṃ nidhijñānāviśa //
	oṃ ratnasamaya muñca nidhibandhān //
	oṃ dharmaratna brūhi nidhānam //
	oṃ sarvakarmāṇi sphoṭaya darśaya nidhibandhotkṣipa // (1912)

	mahāmudrāṃ tu saṃdhāya nidhānaṃ parimārgayet /
	yatrasthasya samāveśo bhavet tatra vinirdiśet // (1913)

	baddhvā tu samayāgrīṃ vai nidhiṃ tu parimārgayet /
	yatrastho dṛḍhatāṃ yāyān nidhiṃ tatra vinirdiśet // (1914)

	samādhimudrāṃ saṃdhāya nidhānaṃ parimārgayet /
	yatrastho jñānavān bhūyān nidhiṃ tatra vinirdiśet // (1915)

	baddhvā karma mayīṃ mudrāṃ nidhiṃ tu parimārgayet /
	yatrasthaḥ karmamudrāṃ tu bhrāmayet tatra nirdiśet // (1916)

tatraiṣāṃ hṛdayāni bhavanti //:

	oṃ mahāratnaparīkṣāviśa //
	oṃ ratnasamayadṛḍha darśaya //
	oṃ ratnaparīkṣājñānāviśa //
	oṃ maṇikarma bhrāmaya // (1917)

tato maṇirahasyamudrājñānaṃ śikṣayet //:

	dvayendriyasamāpattyā nidhānaṃ parimārgayet /
	bhāvayaṃs tu mahāmudrāṃ samāveśān nidhiṃ labhet // (1918)

	baddhvā tu samayāgrīṃ vai rāmayaṃs tu striyaṃ tathā /
	yatra mudrā dṛḍhībhūyām nidhiṃ tatra vinirdiśet // (1919)

	dvayendriyasamāpattyā nidhānaṃ parimārgayet /
	bhāvayañ jñānamudrāṃ tu nidhijñānaṃ pravartate // (1920)

	baddhvā tu karmamudrāṃ vai dvayendriaysamādhitaḥ /
	sphuṭed yatra tu sā mudrā nidhiṃ tatra vinirdiśet // (1921)

tatraiṣāṃ hṛdayāni bhavanti //:

	oṃ mahāmaṇisaṃyogāviśa //
	oṃ samayasaṃyoga dṛḍho me bhava //
	oṃ nidhijñānāviśāviśa saṃyoga //
	oṃ sarvakarmasphoṭasaṃyoga // (1922)

tato mahāmaṇikulasarvamudrājñānaṃ śikṣayet //:

atha mahāmudrā bhavanti //: (1923)

	candramaṇḍalamadhyastho (or -madhye tu)
	yathālekhyānusārataḥ /
	bhāvayaṃs tu mahāmudrāḥ sarvārthottamasiddhayaḥ // (1924)

tato mahāmudrāṇāṃ karmā.i bhavanti /:

	buddhamudrā tu bhddhaṃtvaṃ susiddhir vajragarbhayoḥ /
	ratnāṅkuśā samākarṣā maṇirāgānurāgā // (1925)

	maṇituṣṭayā(or ratnatuṣṭayā) tu saṃtoṣā
	maṇidṛṣṭyārthakārikā /
	maṇimālābhiṣekā tu maṇisūryā sutejadā // (1926)

	cintāmaṇir yathecchādā ratnahāsārthahārikā /
	dharmaratnāpi dharmāptis tyāgāgrī lābham uttamam // (1927)

	ratnakośā mahākośaṃ maṇicakrādhipatyatām /
	bhāṣā mārgaṇasiddhis tu ratnavṛṣṭir mahādhanam // (1928)

	maṇipūjā supūjyaś ca ratnavārmā dṛḍhaṃkarī /
	ratnadaṃṣṭrā hared arthān maṇimuṣṭyā tu sidhyati // (1929)

athātra mahāmaṇḍale samayamudrājñānaṃ bhavati //:

	vajraratnamayīmudrā sarvabuddhābhiṣekadā /
	mahāvajramaṇiṃ baddhvā vajraratnaṃ tu sidhyati // (1930)

	vajradvikaṃ maṇīkṛtvā dhanaṃ vajradharāl labhet /
	sā evāṅguṣṭhavajreṇa maṇiṃ dadyād dhṛdi sthitam // (1931)

	kuḍmalāgryā maṇiṃ baddhvā lokeśo dhanado bhavet /
	vajrakarmamaṇir dadyān mahāviśvamaṇidhvajam // (1932)

	vajradhātvagramaṇinā buddharatnatvam āpnuyāt /
	samāgrāpṛṣṭhasaṃkocā vajram aṅguṣṭhabandhataḥ // (1933)

	iyaṃ vajramaṇiḥ proktā vajragarbhasya pāṇitaḥ /
	anayā baddhamātrayā mahāvajramaṇiṃ labhet // (1934)

	ratnavajraṃ samādhāya samamadhyotthitāṅkurām /
	anayā baddhamātrayā svabhiṣekāny avāpnuyāt // (1935)

	sa eva madhyamānāmakaniṣṭhā kuḍmalīkṛtā /
	anayā tu dhanaṃ dadyād avaloktanāmadhṛk // (1936)

	vajraratnaprayogena tarjanyaṅguṣṭhakanyasā /
	madhyamābhyāṃ nakhasaṃdhānā samānāmāṅkurotthitā // (1937)

	vajrabandhaṃ dṛḍhīkṛtya tarjanībhyāṃ maṇīkṛtā /
	prasāritaṅguṣṭhamukhā hṛdi sarvārthasiddhidā // (1938)

	vajrabandhaṃ samādhāya madhyamāmaṇiyojitā /
	mudreyaṃ maṇicihnasya maṇiratnapradāyikā // (1939)

	sā evāṅkuśayogena tarjanībhyāṃ samanvitā /
	sarvārthakārṣaṇī mudrā maṇiratnāṅkuśī smṛtā // (1940)

	sā eva valitā caiva tarjanyā tarjanīgrahā /
	vāṇākarṣaṇayogena karṣayan rāgayej jagat // (1941)

	sā eva sādhukārā tu tarjanyaṅguṣṭhayojitā /
	sā evāṅguṣṭhasaṃdhānasaṃchannāgryāṅgulī tathā // (1942)

	aṅguṣṭhāntarayoś caiva punar agryā mukhekṣaṇāt /
	maṇidṛṣṭis tu sā khyātā dṛṣṭvārthānāṃ prahārikā // (1943)

	sarvārthasiddhimālā tu svabhiṣekapradāyikā // (1944)

	sā eva hṛdaye 'ṅguṣṭhamukhasaṃdhānayojitā /
	hṛdaye maṇisūryā tu mahātejaḥpradāyikā // (1945)

	mūrdhnisthā ca samānāmapatākāgravidāritā /
	mahāvajramaṇiḥ pūrvaṃ sarvāśāparipūrikā // (1946)

	sā eva hāsasaṃsthā tu līlayā parivatitā /
	ratnāṭṭahāsā nāmnā vai hāsāt sarvārthakārikā // (1947)

	sarvāgramaṇipadmā tu dhanahārī samādhinā /
	sā evāntyādidānā tu mahādānapradāyikā // (1948)

	adhargatasamāṅguṣṭhatarjanīmaṇisaṃsthitā /
	maṇikośā hared arthān jagatāṃ vikrameṇa tu // (1949)

	vajrabandhāgracakrā tu samāṅguṣṭhapraveśitā /
	tarjanīmaṇisaṃsthānāc cakravartitvadāyikā // (1950)

	sā evāñjaliyogena mukhataś ca samuddhṛtā /
	sa tu saṃdhāya vācā vai svājñayā harate dhanam // (1951)

	mahāvajramaṇiṃ baddhvā ratnavarṣaṃ pravarṣate /
	sarvāṅgulyupastambhā tu catuḥśo varṣate dhanam // (1952)

	mahāvajramaṇiṃ baddhvā nṛtyann uṣṇīṣamadhyataḥ /
	saṃpūjya vidhivat sarve sarvaratnaiḥ prapūjyate // (1953)

	sarvārthasiddhimudrāṃ tu kaṇṇthādeśe pariṣvajet /
	maṇibandheti vikhyātā rakṣākavacinī smṛtā // (1954)

	sā eva sarvasiddhyarthā yakṣayogā mukhasthitā /
	maṇidaṃṣṭreti vikhyātā bhayāt sarvārthahāriṇī // (1955)

	vajrabandhaṃ dṛḍhīkṛtya kuñcitāgryā suyantritā /
	saṃgṛhyāṅguṣṭhayoḥ samyaṅ maṇimuṣṭis tu siddhidā // (1956)

	pūjāgrasamayānāṃ tu vajradhātuprayogataḥ /
	yathāvan maṇiyogena samayāgryo 'tra kalpitāḥ // (1957)

	madhyamāmaṇiyogena tā eva tu vikalpitāḥ /
	ekāṅkuśyādiyogena sarvakarmaprasādhikāḥ // iti (1958)

atha mahāmaṇikuladharmamudrājñānaṃ bhavati //:
	traḥ /
	graḥ /
	triḥ /
	hrīḥ /
	śriḥ /
	iḥ /
	raḥ /
	haḥ /
	dhrīḥ /
	dhiḥ /
	kṛ /
	vā /
	rī /
	ḍhaḥ /
	ya /
	aḥ // (1959)

	ratnamuṣṭiṃ dvidhīkṛtya karmamudrās tu sādhe// iti (1960)

sarvatathāgatakarmasamayān mahākalparājāt sarvārthasiddhimahāmaṇḍalavidhivistaraḥ samāptaḥ // // (1961)


(ratnaguhyamudrāmaṇḍalavidhivistara)

atha bhagavān punar api sarvatathāgatābhiṣekadhāraṇīsamayasaṃbhavaratnādhiṣṭhānaṃ nāma samādhiṃ samāpadyemāṃ svamudrām abhāṣat //:

	oṃ vajraratnastūpe hūṃ // (1962)

atha vajrapāṇir mahābodhisattva imāṃ svakulasaṃbhavāṃ mudrām abhāṣat //:

	oṃ vajrābhiṣekamāle 'bhiṣiñca samaye hūṃ // (1963)

atha vajragarbho bodhisattvo mahāsattva imāṃ svamudrām abhāṣat //:

	oṃ vajraratnābhiṣeka hūṃ // (1964)

atha vajranetro bodhisattvo mahāsattva imāṃ svamudrām abhāṣat //:

	oṃ vajradharmābhiṣiñca māṃ // (1965)

atha vajraviśvo bodhisattvo mahāsattva imāṃ svamudrām abhāṣat //:

	oṃ sarvābhiṣekapūjāsamaye hūṃ // (1966)

atha bhagavān āryākāśagarbho bodhisattvo mahāsattva idaṃ svakulasamayamudrāmaṇḍalam abhāṣat //: (1967)

	athātaḥ saṃpravakṣkyāmi mudrāmaṇḍalam uttamam /
	vajradhātupratīkāśaṃ ratnaguhyam iti smṛtam // (1968)

	mahāmaṇḍalayogena sūtrayet sarvamaṇḍalam /
	tasya madhye yathānyāyaṃ buddhamudrāṃ samālikhet // (1969)

	paryaṅkasthaṃ maṇiṃ pūrvaṃ vajradhātoḥ puro likhet /
	maṇimālāṃ maṇiṃ padme maṇiṃ maṇiparivṛtam // (1970)

tatrāsāṃ mudrā bhavanti //:

	oṃ trāḥ //
	oṃ maṇisamaye hūṃ //
	oṃ maṇiratnābhiṣekamāle hūṃ //
	oṃ maṇiratnapadmi hūṃ //
	oṃ maṇiratnavṛṣṭisamaye hūṃ // (1971)

	vajravegena niṣkramya sarvasiddhes tu maṇḍale /
	vajraratnasya madhye tu mahāratnamaṇiṃ likhet // (1972)

	tasya pārśveṣu sarveṣu svamudrāmaṇisaṃyutā /
	yathāvad anupūrveṇa ratnācāryaḥ samālikhet // (1973)

tatrāsāṃ mudrā bhavanti //:

	oṃ sarvārthasiddhiprade mahāvajraratnasamayamaṇi sarvārthān me sādhaya dhāraṇi hūṃ //
	oṃ maṇiratnākarṣe hūṃ // (1974)

	oṃ maṇiratnasamayāṅkuśy ākarṣaya maṇikulaṃ jaḥ //
	oṃ maṇirāgasamaye hūṃ //
	oṃ maṇisādhvi [hūṃ] // (1975)

	vajravegena cākramya dvitīyamaṇḍalaṃ tathā /
	tatra madhye maṇiṃ lekhyaṃ netradvikasamanvitam // (1976)

	tasyās tu sarvapārśveṣu yathāvad anupūrvaśaḥ /
	maṇicihnasamopetāḥ svamudrās tu samālikhet // (1977)

tatrāsāṃ mudrā bhavanti //:

	oṃ vajramaṇiratnanetrānaya vaśīkuru sarvārthasaṃpadaḥ śīghraṃ dṛṣṭyaṅkuśi hūṃ //
	oṃ vajraratnamāle 'bhiṣiñca hūṃ // (1978)

	oṃ maṇiratnasūrye jvālaya sarvaṃ mahātejini hūṃ //
	oṃ maṇicandradhvajāgri hūṃ //
	oṃ maṇihāse hasa hūṃ // (1979)

	vajravegena cākramya tṛtīyaṃ maṇḍalaṃ tathā /
	tatra madhye samālekhyaṃ maṇipadmasamanvitam // (1980)

	tasya pārśveṣu sarveṣu yathāvad anupūrvaśaḥ /
	maṇicihnasamopetāḥ svamudrās tu samālikhet // (1981)

	vajravegena cākramya maṇipadmaṃ samālikhet /
	tasya pārśveṣu sarveṣu yathāvad anupūrvaśaḥ // (1982)

tatrāsāṃ mudrā bhavanti //:

	oṃ maṇisamādhipadmini hūṃ //
	oṃ maṇiratnatyāgasamaye hūṃ //
	oṃ maṇisamayakośe hūṃ //
	oṃ maṇisamayacakre hūṃ //
	oṃ maṇibhāṣāgri hūṃ // (1983)

	vajravegeṇa cākramya caturthaṃ maṇḍalottamam /
	tatrasthaṃ ratnavṛṣṭyā tu vajraṃ ratnasamanvitam // (1984)

	saṃlikheta yathāvat tu karmamudrāparivṛtam /
	maṇicihnaprayogais tu yathāvad anupūrvaśaḥ // (1985)

athāsāṃ mudrā bhavanti //:

	oṃ ratnavṛṣṭi sādhaya mahāmaṇi hūṃ //
	oṃ mahāpūjāsamaye nṛtya nṛtya aḥ //
	oṃ maṇiratnasamayarakṣe //
	oṃ vajramaṇiratnadaṃṣṭrākarāle hara hara hūṃ //
	oṃ maṇisamayamuṣṭi // (1986)

athātra maṇiguhyamaṇḍale yathāvat karma kṛtvā,
śiṣyān praveśya brūyāt //:

	na tvayā kasyacid ayaṃ nayo vaktavyaḥ,
	mā te mahādāridryamahākālakriyānarakapatanaṃ syāt.

ity uktvā, (1987)

svamaṇisamayajñānāny utpādayet //: (1988)

	vajraratnaṃ nabhe likhya vajraratnasamādhinā /
	ātmanas tu lalāṭe vai sthāpya rājā bhaved dhruvam // (1989)

	vajraratnaṃ samālikhya samayāgrīṃ tu bandhayet /
	sthāpyābhiṣekasthāneṣu rājyatvaṃ bhavate dhruvam // (1990)

	vajraratnaṃ samālikhya vajraratnasamādhinā /
	taj jñānaratnaṃ saṃsthāpya bhaved rājā svayaṃ kṛtaḥ // (1991)

	vajraratnaṃ nabhe likhya karmamudrāṃ tu bandhayet /
	svasthāne tat pratiṣṭhāpya bhaved rājā svayaṃ kṛtaḥ // iti (1992)

tatraiṣāṃ hṛdayāni bhavanti //:

	mahāvajraratnābhiṣiñca māṃ //
	samayaratnābhiṣiñca mām //
	dharmaratnābhiṣiñca mām //
	karmaratnābhiṣiñca mām // (1993)

	vajraratnaṃ tu hṛdaye mahāmudrāṃ tu bhāvayet /
	bhāvayann abhiṣekaṃ tu prāpnoti paramādbhutam // (1994)

	vajraratnaṃ lalāṭe tu bhāvayan susamāhitaḥ /
	baddhvā vai ratnavajrīṃ tu bhaved rājā tu sarvataḥ // (1995)

	vajraratnaṃ tu jihvāyāṃ vajraratnasamādhinā /
	bhāvayann abhiṣekaṃ tu prāpnuyād dharmarājyatām // (1996)

	vajraratnaṃ svam uṣṇīṣe bhāvayan susamāhitaḥ /
	baddhvā vai karmamudrāṃ tu bhaved rājā sukarmakṛt // iti (1997)

athāsāṃ hṛdayāni bhavanti //:

	oṃ vajraratnahṛdayābhiṣiñca hoḥ //
	oṃ vajraratnābhiṣeka traḥ //
	oṃ vajraratnajñānābhiṣeka vaṃ //
	oṃ vajraratnoṣṇīṣādhitiṣṭhasva mām // (1998)

	paṭādiṣu samālikhya vajraratnaṃ svam ātmanā /
	bhāvayaṃs tu mahāmudrāṃ mahārājā bhavet sa tu // (1999)

	paṭādiṣu samālikhya vajraratnam anuttaram /
	bhāvayet sattvavajrāṃ tu samayānāṃ bhavet patiḥ // (2000)

	paṭādiṣu samālikhya vajraratnaṃ svam ātmanā /
	bhāvayan dhyānamudrāṃ tu bhaved dharmādhipo dhruvam // (2001)

	paṭādiṣu samālikhya vajraratnam anuttaram /
	bhāvayet karmamudrāṃ tu bhavet karmādhipaḥ svam // iti  (2002)

tatraiṣāṃ hṛdayāni bhavanti //:

	vajraratnabimbādhitiṣṭha //
	vajraratnabimba pratiṣṭha //
	vajraratnabimbāviśa //
	vajraratnabimba kuru // (2003)

	sauvarṇaṃ vāpi raupyaṃ vā vajraratnaṃ tu bhāvayet /
	anyaratnamayaṃ vāpi hṛdi bhāvyābhiṣicyate // (2004)

	sauvarṇam anyaratnaṃ vā vajraratnaṃ tv anuttaram /
	sthāpya bhūyo lalāṭe tu bhaved rājā mahādhanaḥ // (2005)

	sauvarṇam anyaratnaṃ vā vajraratnaṃ tu bhāvayet /
	svamukhe caiva prakṣipya bhaved vācāṃ patis tu saḥ // (2006)

	sarvarṇam anyaratnaṃ vā vajraratnaṃ tu dhārayet /
	uṣṇīṣe bhāvayan bhūyaḥ sarvakarmapatir bhavet // iti (2007)

tatraiṣāṃ hṛdayāni bhavanti //:

	oṃ vajraratnahṛdayābharaṇa hūṃ //
	oṃ vajraratnābhiṣekamahārthaprada //
	oṃ vajraratnavācaspate //
	oṃ vajraratnamahākarmapate // (2008)

tato maṇikulasamayamudrārahasyajñānaṃ śikṣayet //:

	mahāvajramaṇiṃ baddhvā taṃ maṇiṃ strībhage tathā /
	praveśya tu mahāmudrāṃ bhāvayan siddhim āpnute // (2009)

	samayāgryāmaṇiṃ baddhvā strībhage samayāgryayā /
	baddhayā tu bhavet siddhir abhiṣekeṣu sarvaśaḥ // (2010)

	mahāvajramaṇiṃ baddhvā dharmamudrāṃ tu bhāvayan /
	taṃ maṇiṃ strībhage viddhvā bhavet siddhir anuttarā // (2011)

	karmamudrāmaṇiṃ viddhvā strībhage karmamudrayā /
	baddhayā tu bhavet siddhiḥ sarvakarmasv anuttarā // iti (2012)

tatrāsāṃ hṛdayāni bhavanti //:

	oṃ mahāsiddhiḥ //
	oṃ samayābhiṣekasiddhiḥ //
	oṃ dharmasiddhiḥ //
	oṃ karmasiddhiḥ // (2013)

athātra maṇḍale mahāmudrābandho bhavati //:

	ratnavajrāṅkurāṃ baddhva madhyānāmāntimāṅgulī /
	prasāritās tu saṃdhāya mūrdhni sthāpyāgrasiddhidhā // (2014)

	vajrabandhaṃ samādhāya granthitāgryā yugorṇagā /
	dvyaṅguṣṭhānāmikā vajrā parivartyābhi.ekadā // (2015)

	vajraratnaprayogeṇa sā eva parivartitā /
	tarjanyagramukhāsaṅgād abhiṣekaṃ dadāti sā // (2016)

	sā evāṅguṣṭhajyeṣṭhābhyāṃ dharma vajriprayogataḥ /
	baddhvā lalāṭagā caiva mahādharmābhiṣekadā // (2017)

	karmavajraṃ samādhāya lalāṭe paivartya vai /
	sarvābhiṣekamālāṃ tu sthāpayann abhiṣiñcati // (2018)

	ratnasaṃbhavamudrāṃ tu samayāṃ vajradhātujām /
	baddhvā ratnapratiṣṭhāṃ tu lalāṭe tv abhiṣicyate // (2019)

	aṅguṣṭhā baddhaparyaṅkā tarjanīdvayasaṃdhitā /
	maṇimukhāgryayoḥ kuryān mahāvajramaṇiṃ labhet // (2020)

	vajrabandhaṃ samādhāya maṇimuṣṭiṃ prasārayet /
	maṇis tu madhyamābhyāṃ tu maṇimālābhiṣekadā // (2021)

	vajrabandhaṃ samādhāya madhyamāmaṇiyojitā /
	dvyagrānāmavikāsā tu padmaṃ kṛtvā tu sidhyati // (2022)

	madhyamābhyāṃ maṇiṃ baddhvā sarvāṅgulayaḥ samutthitāḥ /
	bhāvayaṃs tu maṇīn eva bhavet suparivāravān // (2023)

	vajraratnaṃ samādhāya madhyamāṅguṣṭhayogataḥ /
	samānāmakaṇiṣṭhā tu jihvāmukha maṇipradā // (2024)

	sa eva tarjanī vajrasaṃsthā eva tthāṅkuśī /
	tarjanyā tarjanī karṣā tābhyāṃ tuṣṭipradāyikā // (2025)

	madhyamābhyāṃ maṇiṃ baddhvā dvyagrasaṃkocasaṃsthitā /
	buaddhvānāmāṅgulimukhāv aṅguṣṭhadvayacchāditā // (2026)

	sā eva sūryā vartā tu mūrdhni bāhuprasāritā /
	maṇidhvajāgrakeyūrā hāsayogena yogitā // (2027)

	vajrabandhaṃ samādhāya jyeṣṭhānāmamukhotthitā /
	tābhiḥ padmaṃ tu saṃbhāvya madhyamābhyāṃ maṇīkṛtā // (2028)

	sā evāntyapradānā tu vajrakośaprayogitā /
	vajracakraprayogā tu sā eva mukhatoddhṛtā // (2029)

	vajraratnāṅkurāṃ baddhvā sarvāṅgulyaḥ prasārayet /
	tāṃ tu mūrdhni pratiṣṭhāpya ratnavṛṣṭiṃ tu varṣayet // (2030)

	sā eva cakrayogā tu hṛdi ratnadvidhīkṛtā /
	maṇigrahāgradaṃṣṭrā tu muṣṭir madhyamasaṃdhitā // iti (2031)

tataḥ samayamudrājñānaṃ śikṣayet //:

	etā eva mahāmudrāḥ saṃpuṭīkṛtya bandhayet /
	guhyaguhyāḥ samāsena siddhiṃ dadyuś caturguṇam // iti (2032)

	yathā yad vajraguhye tu sarvakālaṃ na bandhayet /
	ataḥ paraṃ pravakṣyāmi dharmamudrāḥ samāsataḥ // iti (2033)

	traiḥ /
	graiḥ /
	haiḥ /
	saiḥ /
	gryaḥ /
	khaḥ /
	dvyaiḥ /
	haiḥ /
	dhraiḥ /
	dhryaiḥ /
	kraiḥ /
	vaiḥ /
	kyaḥ /
	raiḥ /
	vyaḥ /
	maiḥ // (2034)

	guhyaguhyāgramuṣṭis tu dvidhīkṛtya sarvakarmikā // iti // (2035)

sarvatathāgatakarmasamayān mahākalparājād ratnaguhyamudrāmaṇḍalavidhivistaraḥ samāptaḥ // // (2036)


ratnajñānamaṇḍalavidhivistara (2037)

atha bhagavān punar api sarvatathāgatābhiṣekajñānasamayasaṃbhavādhiṣṭhanaṃ nāma samādhiṃ samāpadyemaṃ svavidyottamam abhāṣat //:

	oṃ sarvatathāgatābhiṣekajñānottama hūṃ // (2038)

atha vajrapāṇir mahābodhisattva imaṃ svavidyottamam abhāṣat //:

	oṃ vajrajñānābhiṣekasamaya hūṃ // (2039)

atha vajragarbho bodhisattvo mahāsattva imaṃ svavidyottamam abhāṣat //:

	oṃ maṇiratnābhiṣekajñāna hūṃ // (2040)

atha vajranetro bodhisattvo mahāsattva imaṃ svavidyottamam abhāṣat //:

	oṃ dharmābhiṣekajñāna hūṃ // (2041)

atha vajraviśvo bodhisattvo mahāsattva imaṃ svavidyottamam abhāṣat //:

	oṃ sarvābhiṣekajñāna hūṃ // (2042)

athākāśagarbho bodhisattvo mahāsattva idaṃ svakulajñānamaṇḍalam abhāṣat //: (2043)

	athātaḥ saṃpravakṣyāmi jñānamaṇḍalam uttamam /
	vajradhātupratīkāśaṃ ratnajñānam iti smṛtam // (2044)

	mahāmaṇḍalayogena sūtrayet sarvamaṇḍalam /
	hṛdi cihnās tu saṃlekhyā dharmamanḍalayogataḥ // iti (2045)

athātra maṇḍale jñānahṛdayāni bhavanti //:

	oṃ sarvārthasiddhijñāna hūṃ //
	oṃ maṇijñāna hūṃ //
	oṃ maṇijñānaṅkuśa //
	oṃ maṇijñānarāga //
	oṃ maṇijñānatuṣṭi // (2046)

	oṃ maṇijñānadṛṣṭi hūṃ //
	oṃ maṇijñānābhiṣeka //
	oṃ maṇijñānasūrya //
	oṃ maṇijñānadhvaja //
	oṃ maṇijñānāṭṭahāsa // (2047)

	oṃ maṇijñānapadma hūṃ //
	oṃ jñānamaṇityāga //
	oṃ jñānamaṇikośa //
	oṃ jñānamaṇicakra //
	oṃ jñānamaṇibhāṣa // (2048)

	oṃ jñānamaṇiratnavarṣa //
	oṃ maṇijñānanṛtyapūjāsamaya //
	oṃ maṇijñānarakṣa //
	oṃ maṇijñānayakṣa //
	oṃ maṇijñānamuṣṭi(or -muṣṭe?) // (2049)

athātra maṇḍale yathāvad vidhivistaraṃ kṛtvā,
śiṣyān evaṃ brūyāt /:

	na tvayādṛṣṭadharmamaṇḍalasya vaktavyam /
	mā te maraṇakālaḥ śīghram evāsiddhasya syāt /

ity uktvā (2050)

maṇikuladharmajñānāny utpādayet //:

	vajragarbhaṃ samālikhya paṭādiṣu samādhinā /
	bhāvayan yācayed arthān dehi ratna iti bruvan // (2051)

	vajragarbhaṃ samālikhya paṭādiṣu samādhinā /
	bhāvayan yācayed ratnān dehi dehīti vāg bruvan // (2052)

	vajragarbhaṃ samālikhya paṭādiṣu vibhāvayan /
	samāpattyā tu saddharmaṃ dehi jñāneti yācayet // (2053)

	vajragarbhaṃ samālikhya paṭādiṣu vibhāvayan /
	samāpattyā tu satkarma karme dehīti yācayet // iti (2054)

tatraiṣāṃ hṛdayāni bhavanti //:

	oṃ dehi sarvārthān bhagavan vajragarbha //
	oṃ dehi sarvaratnān bhagavan vajragarbha //
	oṃ dehi saddharmaṃ bhagvan vajragarbha satsattva //
	oṃ dehi bhagavan satkarma bhagavan vajragarbha // (2055)

	ākāśe vānyadeśe vā bhāvyan susamāhitaḥ /
	ākāśagarbhaṃ satsatvaṃ yācayed arthasaṃpadaḥ // (2056)

	ākāśe vānyadeśe vā bhāvayan susamāhitaḥ /
	ākāśagarbhaṃ satsattvaṃ yācayed ratnasaṃcayam // (2057)

	ākāśe vānyadeśe vā bhavayan susamāhitaḥ /
	ākāśagarbhaṃ satsattvaṃ yācayed dharmasaṃpadaḥ // (2058)

	ākāśe vānyadeśe vā bhāvayan susamāhitaḥ /
	ākāśagarbhaṃ satsattvaṃ yācayet karmasaṃcayam // iti (2059)

atraiṣāṃ hṛdayāni bhavanti //:

	oṃ jñānagarbha dehi sarvārthān //
	oṃ jñānagarbha dehi sarvaratnān //
	oṃ jñānagarbha dehi sarvadharmān //
	oṃ jñānagarbha dehi sarmakarmān // (2060)

	vajragarbhaṃ hṛdi likhya bhāvayan susamāhitaḥ /
	yadā tu hṛdayaṃ kampet tataḥ siddho dhanaṃ dadet // (2061)

	vajragarbhaṃ lalāṭe tu samālikhya vibhāvayan /
	yadā tu karmapate śīrṣam abhiṣekaṃ sa lapsyati // (2062)

	vajragarbhaṃ mukhe viddhvā lābhayet tatra eva hi /
	yadā tu sphuṭate tat tu tadā vāg asya sidhyati // (2063)

	vajragarbhaṃ svamūrdhne tu pratiṣṭhāpya bhāvayet /
	yadā tu jvalate tat tu tadaivordhvaṃgamo bhavet // iti (2064)

tatiraṣāṃ hṛdayāni bhavanti //:

	oṃ hṛdayagarbha dehi dhanam //
	oṃ ratnābhiṣekagarbhābhiṣiñca //
	oṃ vāggarbha sidhya //
	oṃ ratnagarbhoṣṇīṣākāśaṃ gaccha // (2065)

	vajragarbhamahāmudrāṃ bhāvayan susamāhitaḥ /
	yācayed dehi siddhiṃ me ili ratneti sidhyati // (2066)

	ākāśagarbhasamayīṃ baddhvā tu samāhitaḥ /
	yācayed abhiṣekāṇi mili ratneti lapsyati // (2067)

	vajragarbhasamādhiṃ tu bhāvayan susamāhitaḥ /
	yācayed dehi me dharmaṃ cili ratneti lapsyati // (2068)

	ākāśagarbhakarmagrīṃ baddhvā tu susamāhitaḥ /
	yācayet sarvaratnāni kili ratneti sidhyati // (2069)

atraiṣāṃ hṛdayāni bhavanti //:

	oṃ ili //
	oṃ mili //
	oṃ cili //
	oṃ kili // (2070)

tato maṇijñānarahasyamudrājñānāni bhavanti //:

	dvayendriyasamāpattyā vajragarbhaṃ tu bhāvayet /
	ākāśe vānyadeśe vā parāṃ siddhim avāpnute //(2071)

	dvayendriyasamāpattyā vajragarbhaṃ tu bhāvayet /
	ālekhyaṃ citralikhitaṃ prāpnuyād abhiṣecanam // (2072)

	dvayendriyasamāpattyā vajragarbhaṃ tu bhāvayan /
	taṃ priyaṃ yasya ramayet sarvalokaṃ sa rāgayet // (2073)

	dvayendriyasamāpattyā vajragarbhaṃ tu bhāvayan /
	sarvākāśarajobimbaiḥ sarvasiddhir bhaved dhruvam // iti (2074)

tatrāsāṃ hṛdayāni bhavanti //:

	ākāśaguhyajñāna sādhaya hūṃ //
	cittaguhyajñānābhiṣiñca hūṃ //
	priyānusmṛtijñānaguhya sarvalokaṃ rāmaya hūṃ //
	sarvaguhyajñāna sarvasiddhiṃ me prayaccha hūṃ // (2075)

tato mahāmudrāṃ yathāvad badhnīyāt /
tādṛśaiva siddhiḥ // (2076)

tato dharmasamayamudrājñānaṃ śikṣayet //:
vajramaṇiṃ vajrajñānamaṇḍalayogena sthāpayet // (2077)

atha dharmamudrā bhavanti //:

	saḥ /
	rāḥ /
	gaḥ /
	sāḥ /
	raḥ /
	teḥ /
	keḥ /
	hāḥ /
	dhaṃ /
	tīḥ /
	he /
	bhā /
	ka /
	raṃ /
	yaḥ /
	saḥ / (2078)

	karmamudrāḥ samāsena yathāsthāneṣu saṃsthapet // iti // (2079)

sarvatathāgatakarmasamayān mahākalparājād ratnajñānamaṇḍalavidhivistaraḥ parisamāptaḥ // // (2080)


ratnakarmamaṇḍalavidhivistara

atha bhagavān punar api sarvatathāgatābhiṣekakarmasamayasaṃbhavādhiṣṭhānaṃ nāma samādhiṃ samāpadyemāṃ svavidyottamām abhāṣat //:

	oṃ sarvatathāgatakarmābhiṣeka hūṃ // (2081)

atha vajrapāṇir mahābodhisattva imāṃ svakarmasaṃbhavāṃ vidyottamām abhāṣat //:

	oṃ vajrahūṃkārābhiṣeke // (2082)

atha vajragarbho bodhisattva imāṃ svavidyottamām abhāṣat //

	oṃ sarvākāśasamatābhiṣkekaratne hūṃ //
	oṃ sarvatathāgatasamantābhiṣeka hūṃ // (2083)

atha vajranetro bodhisattva imāṃ svavidyottamām abhaṣat //

	oṃ saddharmābhiṣekaratne // (2084)

atha vajraviśvo bodhisattva imāṃ svavidyottamām abhāṣat //:

	oṃ viśvābhiṣeke // (2085)

athākāśagarbho bodhisattvo mahāsattva idaṃ svakulakarmamaṇḍalam abhāṣat //: (2086

	athātaḥ saṃpravakṣyāmi karmamaṇḍalam uttamam /
	vajradhātupratīkāśaṃ ratnakarmam iti smṛtam // (2087)

	mahāmaṇḍalayogena sūtrayet sarvamaṇḍalam /
	tasya madhye yathānyāyaṃ buddhabimbaṃ niveśayet // (2088)

	mahāsattvaprayogeṇa ratnasattvaḥ samālikhet // iti (2089)

tatrāsāṃ mudrā bhavanti //:

	oṃ maṇiratnapūjāgrya //
	oṃ sarvārthasiddhivajraratnābhiṣeke hūṃ //
	oṃ vajramaṇidhāriṇisamaye hūṃ // (2090)

	oṃ maṇiratnākarṣakarmasamaye hūṃ //
	oṃ maṇiratnarāgaratikarmapūje pravarta //
	oṃ maṇiratnasādhukārapūjāsamaye // (2091)

	oṃ mahāmaṇiratnadṛṣṭyākarṣe //
	oṃ maṇiratnamālāpūje //
	oṃ maṇiratnasūryālokapūje //
	oṃ maṇiratnadhvajapatākāpūje //
	oṃ maṇiratnāṭṭahāsapūje // (2092)

	oṃ padmamaṇisamādhisamaye hūṃ //
	oṃ sarvatyāgānusmṛtisamādhikarmakāri hūṃ //
	oṃ maṇiratnatīkṣṇasamaye chinda cchinda hūṃ //
	oṃ maṇiratnacakrasamaye hūṃ //
	oṃ maṇiratnabhāṣe vada vada hūṃ // (2093)

	oṃ maṇiratnavṛṣṭikarmasamaye hūṃ //
	oṃ maṇiratnakarmaṇi hūṃ //
	oṃ maṇiratnakavace rakṣa hūṃ //
	oṃ maṇiratnadaṃṣṭri khāda khāda hūṃ //
	oṃ maṇiratnakarmamuṣṭi hūṃ // (2094)

	oṃ maṇiratnalāsye pūjaya hoḥ //
	oṃ maṇiratnamālābhiṣeke pūjaya //
	oṃ maṇiratnagīte pūjaya //
	oṃ maṇiratnanṛtye pūjaya // (2095)

	oṃ maṇiratnadhūpe pūjaya //
	oṃ maṇiratnapuṣpe pūjaya //
	oṃ maṇiratnadīpe pūjaya //
	oṃ maṇiratnagandhe pūjaya // (2096)

	oṃ maṇiratnāṅkuśyākarṣe jjaḥ //
	oṃ maṇiratnapāśe hūṃ //
	oṃ maṇiratnasphoṭe vaṃ //
	oṃ maṇiratnāveśe aḥ // (2097)

athātra karmamaṇḍale yathāvad vidhivistaraṃ kṛtvā,
praveśyaivaṃ vadet /

	na tvayā kasyacid ayaṃ vaktavyaḥ /
	mā te karmāvaraṇādhiṣṭhitasyaiva maraṇaṃ bhavet

ity uktvā, (2098)

maṇikarmajñānāni śikṣayet //

	vajragarbhamahāmudrāṃ baddhvā tu susamāhitaḥ /
	pūjayan sarvapūjābhiḥ sarvabuddhān vaśaṃ nayet // (2099)

	baddhvā caikatarāṃ mudrāṃ samayāgrīṃ samādhinā /
	pūjayan sarvabuddhāṃs tu svabhiṣekān sa lapsyati // (2100)

	vajragarbhasamādhiṃ tu bhāvayan susamāhitaḥ /
	pūjayan sarvabuddhāṃs tu nāśayej jagad uttamam // (2101)

	baddhvā karmamayīṃ mudrāṃ vajragarbhasamādhinā /
	pūjayan sarvabuddhāṃs tu sarvārthāṃl labhate kṣaṇāt // iti (2102)

tatraiṣāṃ hṛdayāni bhavanti //:

	oṃ ratnapūja vaśīkuru //
	oṃ ratnapūjāsamayābhiṣiñca //
	oṃ ratnapūjādharma nāśaya patim //
	oṃ ratnapūjākarma sarvārthān me dada // (2103)

atha rahasyamudrākarmajñānaṃ bhavati //:

	dvayendriyasamāpattyā vajragarbhasamādhinā /
	pūjayan sarvabuddhāṃs tu sarvalokaṃ sa rāgayet // iti (2104)

tato yathāvan mahāmudrājñānenottamasiddhaya iti // (2105)

atha samayamudrājñānaṃ śikṣayet //

	vajraratnaṃ samādhāya sarvasthāneṣu saṃsthapet /
	vajrakāryaprayogeṇa yathāvad anupūrvaśaḥ // (2106)

atha dharmamudrājñānaṃ bhavanti //:

	tvaḥ /
	jaḥ /
	gaḥ /
	dhuḥ /
	nuḥ /
	jāḥ /
	bhuḥ /
	śaḥ /
	rmmāḥ /
	kṣṇaḥ /
	nuḥ /
	ṣaḥ /
	rmaḥ /
	kṣaḥ /
	kṣaḥ /
	dhiḥ // (2107)

	vajraratnāṃ dvidhīkṛtya karmamudrāḥ sa sādhayet // iti (2108)

sarvatathāgatakarmasamayān mahākalparājād ratnakarmamaṇḍalavidhivistaraḥ parisamāptaḥ // // (2109)


atha bhagavān ratnamudrāṃ nāma samādhiṃ samāpadyemāṃ svavidyottamām abhāṣat //:

	oṃ vajraratne trāṃ // (2110)

atha vajrapāṇir bodhisattvo mahāsattva imāṃ svamudrām abhāṣat //:

	oṃ vajramāle hūṃ // (2111)

atha vajragarbho bodhisattvo mahāsattva imāṃ svamudrām abhāṣat //:

	om maniratne // (2112)

atha vajranetro bodhisattvo mahāsattva imāṃ svamudrām abhāṣat //:

	om dharmaratne // (2115)

atha vajraviśvo bodhisattvo mahāsattva imāṃ svamudrām abhāṣat //

	oṃ viśvavṛṣṭi // (2114)

athāryākāśagarbho bidhisattvo mahāsattva idaṃ maṇikulacaturmudrāmaṇḍalam abhāṣat //: (2115)

	athātaḥ saṃpravakṣyāmi mudrāmaṇḍalam uttamam /
	caturmudrāprayogeṇa maṇḍalaṃ parikalpayet // (2116)

tato yathāvat praveśya śikṣayet /:

	na tvayā kasya cid vaktavyam

iti // (2117)

tato jṇānāny utpādayet //:

	vajraratnaṃ samādhāya vajraratnasamādhinā /
	lalāṭe tu pratiṣṭhāpya sarvasiddhim avapnuyat // iti ( 2118)

athātra hṛdayaṃ bhavati //:

	oṃ vajraratna sarvābhiṣekasarvasiddhayo me prayaccha rala rala hūṃ traḥ // (2119)

tato rahasyamudrāṃ darśayet //:

	paṭiṃ vāpi priyāṃ vā pi striyaṃ vā puruṣo 'pi vā /
	lalāṭadvayasaṃdhānād buddhaṃ dvāv api sidhyataḥ // (2120)

tatrāsyāḥ sādhanahṛdayaṃ bhavati //:

	oṃ vajraratna sakhividyādharatvaṃ prayaccha śīghram abhiṣiñcāhi
	ha ha ha ha trāḥ // (2121)

tato yathāvac caturmudrābandhaṃ caturvidhiṃ śikṣayet /
tathaiva sidhya iti //
catumudrāmaṇḍalam // (2122)

athākāśagarbho bodhisattvo mahāsattva idaṃ sarvārthasiddhiṃ nāma hṛdayam abhāṣat //:

	oṃ vajramaṇidhara sarvārthasiddhiṃ me prayaccha
	ho bhagavan vajraratna hūṃ // (2123)

athātra maṇḍalaṃ bhavati //:

	athātaḥ saṃpravakṣyāmi mahāmaṇḍalam uttamam /
	yathāvat tu samālekhyaṃ sarvasiddhes tu maṇḍalam // iti (2124)

athātra jñānarahasyamudrājñānaṃ śikṣayet //:

	rūpādīnāṃ tu kāmānām aviraktaḥ sukhāni tu /
	niryātayaṃs tu buddhebhyaḥ kalpasiddhim avāpunte // iti (2125)

tataś caturvidhaṃ mudrājñānaṃ śikṣayet //
evaṃ paṭādiṣu sattvaṃ mudrāṃ vā maṇḍaleṣu likhya sādhayed iti // (2126)

atha sarvatathāgataḥ punaḥ samājam āgamyākāśagarbhaṃ mahābodhisattvam anena sādhkāradānenācchāditavantaḥ // (2127)

	sādhu te vajrasattvāya vajraratnāya sādhu te /
	sādhu te vajradharmāya sādhu te vajrakarmaṇe // (2128)

	subhāṣitam idaṃ sūtraṃ vajrayānam anuttaram /
	sarvatāthāgataṃ guhyaṃ mahāyānābhisaṃgraham // iti (2129)

sarvatathāgatatattvasaṃgrahāt sarvatathāgatakarmasamayo nāma mahākalparājaḥ parisamāptaḥ // (2130)

(2131: no text)

sarvakalpopāyasiddhividhivistaratantra (2132)

atha vajrapāṇir mahābodhisattva idaṃ sarvatathāgatamahātattvavidhivistaratantram udājahāra //: (2133)

(2134: no text)

tatra prathamaṃ tāvat tathāgatamahāmudrottamasiddhitantraṃ bhavati //: (2135)

	tathāgatamahāmudrāṃ baddhvā sarvakhadhātuṣu /
	buddhabimbān adhiṣṭhāya svahṛdi tu praveśayet // (2136)

	ihaiva janmani varaṃ yadīcched uttamaṃ śivam /
	buddhatvaṃ tena kāryedaṃ na cet siddhir yathopari // (2137)

((atha vajrapāṇir mahābodhisattvas tathāgatakulottamasiddhitantram udājahāra //:)) (2138)

((tatra prathamaṃ tāvan mahāmudrottamasiddhitantraṃ bhavati //)) (2139)

	mahāmudrāṃ samādhāya mahātattvam udāharan /
	padaśaḥ sarvam evāhaṃ bhāvayet sattvayogataḥ // (2140)

	ihaiva janmani padaṃ yadīcchet sauriṇaṃ śubham /
	ātmanas tena kāryedaṃ na cet siddhir yathopari // (2141)

atha samayamudrottamasiddhitantraṃ bhavati //: (2142)

	yathā vajradharaḥ siddhis tathāham iti bhāvayan /
	buddhasauritvam āpnoti na cet siddhir yathopari // iti (2143)

atha dharmamudrottamasiddhitantraṃ bhavanti //: (2144)

	svabhāvaśuddhyā vācā vai sarvadharmā iti bruvan /
	buddhasauritvam āpnoti na cet siddhir yathopari // iti (2145)

atha karmamudrottamasiddhitantraṃ bhavati //: (2146)

	sarvasya sarvaśuddhitvāt sarvakarmāṇi śodhayan /
	buddhasauritvam āpnoti na cet siddhir yathopari // iti (2147)

tathāgatakulottamasiddhayaḥ // (2148)

atha vajrapāṇiḥ svakulottamasiddhitantram udājahāra // (2149)

((tatra prathamaṃ tāvan mahāmudrottamasiddhitantraṃ bhavati)): (2150)

	buddhājñāt sarvasattvārthāt sarvasiddhiprayogataḥ /
	sādhayaṃs tu mahāmudrāṃ buddhatvam iha janmani // iti (2151)

atha samayamudrottamasiddhitantraṃ bhavati //:

	yathā vajradharaḥ siddhas tathāham iti bhāvayan /
	mahāmudrāprayogeṇa kṣaṇāt sauritvam āpnute // iti  (2152)

atha dharmamudrottamasiddhitantraṃ bhavati //:

	anakṣareṣu dharmeṣu prapañco na hi vidyate /
	idaṃ vadaṃs tu dharmāgrīṃ bhāvayan sauritāṃ vrajet // iti (2153)

atha karmamudrottamasiddhitantraṃ bhavati //:

	yat karoti hi karmaṃ vai śubhaṃ vā yadi vāśubham /
	niryātayañ jinebhyas tu kṣaṇāt sauritāṃ vrajet // iti (2154)

atha vajrapāṇir mahābodhisattvaḥ padmakulottamasiddhitantram udājahāra //: (2155)

tatra prathamaṃ tāvan mahāmudrottamasiddhitantraṃ bhavati //:

	rāgaḥ śuddhaḥ svabhāvena tīrthikair avamanyate /
	tasyāvirāgo dharmo 'smin mahāyāne tu sidhyati // iti (2156)

atha samayamudrottamasiddhitantraṃ bhavati //:

	abhyasaṃs tu mahāmaitrīṃ samādhidṛḍhayogataḥ /
	sphārayed vidhivad yogāt kṣaṇāt sauritvam āpnuyāt // iti (2157)

atha dharmamudrotamasiddhitantraṃ bhavati //:

	svabhāvaśuddhaḥ saṃrāga iti brūyād imaṃ nayam /
	rāgapāramitāprāptaḥ kṣaṇāt sauritvam āpnuyāt // iti (2158)

atha karmamudrottamasiddhitantraṃ bhavati //:

	darśanasparśanābhyāṃ tu śravaṇasmaraṇena vā /
	syām ahaṃ sarvasattvānāṃ sarvaduḥkhāntakasiddhiḥ // iti (2159)

atha vajrapāṇir mahābodhisattvo maṇikulottamasiddhitantram udājahāra //: (2160)

tatra mahāmudrottamasiddhitantraṃ bhavati //:

	sarvabuddhābhiṣeko 'haṃ bhaveyaṃ vajrgarbhavat /
	iti bhāvanāṃ bhāvayan vai kṣaṇāt sauritvam āpnute // iti (2161)

atha samayamudrottamasiddhitantraṃ bhavati //:

	bhaveyaṃ sarvasattvānāṃ sarvāśāparipūrakaḥ /
	ākāśagarbhasadṛśaḥ kṣaṇāt sauritvam āpnute // iti (2162)

atha dharmamudrottamasiddhitantraṃ bhavati //:

	ātmanas tu samutsṛjya dhanadān suharṣitaḥ /
	vadan dharmamayīṃ mudrām iha sauritvam āpnute // iti (2163)

atha karmamudrottamasiddhitantraṃ bhavati //:

	daridrāṇāṃ hitārthāya dhanotpādanatatparaḥ /
	udyogāt sauritāṃ yāti na cet siddhir yathopari // iti (2164)

sarvakulamudrāṇāṃ buddhabodhisattvottamasiddhyavāptividhivistaraḥ // // (2165)

atha vajrapāṇir mahābodhisattvaḥ punar api sarvatathāgatasamayasiddhitantram udājahāra //: (2166)

tatredaṃ tathāgatasamayasiddhitantraṃ bhavati //

	yasya rāgasamāpattis tasya rāgeṇa śodhayet /
	iti buddhamahāmudrājñānasya samayaḥ smṛtaḥ // (2167)

tatredaṃ tathāgatasamayasiddhitantraṃ bhavati //:

	kāmānām avirāgas tu samayaḥ sumahānayam /
	tathāgatakule śuddho nātikramyo jinair api // (2168)

atha vajrakulasamayasiddhitantraṃ bhavati //:

	akrodhasyāpi sattvārthān mahākrodhapradarśanam /
	mahāvajrakule tv eṣa samayo duratikramaḥ // (2169)

tatredaṃ padmakulasamayasiddhitantraṃ bhavati //:

	svabhāvaśuddhajñānena kuryād yathābhirucitaḥ /
	mahāpadmakule tv eṣa samayo duratikramaḥ // (2170)

tatredaṃ maṇikulasamayasiddhitantraṃ bhavati //:

	alpatve vā bahutve vā yathābhirucitaṃ punaḥ /
	avandhyo divaśaḥ kāryo dānena samayo hy ayam // iti (2171)

sarvakulasamayasiddhividhivistaratantram // // (2172)


atha vajrapāṇir mahābodhisattvaḥ sarvatathāgatadharmamudrājñānasiddhitantram udājahāra //: (2173)

tatredaṃ tathāgatadharmasiddhitantraṃ bhavati //:

	buddho dharma iti khyāta ity uktvā dharmatākṣaram /
	buddhadharmamahāmudrājñānasya paramaṃ nayam // (2174)

tatredaṃ tathāgatakuladharmasiddhitantram //

	rāgāc chuddhataro nāsti dharmaḥ sarvasukhapradaḥ /
	tathāgatakule 'py eṣa dharmaḥ siddhikaraḥ paraḥ // (2175)

tatredaṃ vajrakuladharmasiddhitantram //:

	buddhājñāc chodanārthād vā sattvatrāṇārthatas tathā /
	akruddho 'pi hi saṃduṣṭān mārayañ chuddhim āpnute // (2176)

tatredaṃ padmakuladharmasiddhitantram //

	aliptaṃ salilaiḥ padmaṃ tathā rāgo na duṣyati /
	iti bruvann akāryāṇi kurvan pāpair na lipyate // (2177)

tatredaṃ maṇikuladharmasiddhitantram //

	dānāt samo na dharmo 'sti pratipattyā bravīti hi /
	mahāmaṇikuladharmaḥ, na cet siddhir yathopari // iti (2178)

sarvakuladharmasiddhividhivistaratantram // (2179)


atha vajrapāṇir mahābodhisattvaḥ sarvatathāgatakarmasiddhitantram udājahāra //: (2180)

tatredaṃ tathāgatakarmasiddhitantraṃ bhavati //:

	buddhatvaṃ sarvasattvānāṃ bodhisattvatvam eva ca /
	yathāvad vinayaṃś caiva karmamudrāgrasiddhidā // (2181)

tatredaṃ tathāgatakulakarmasiddhitantraṃ bhavati //:

	caturvidhābhiḥ pūjābhiḥ sadāyogāc caturvidham /
	catuḥkālaprayogeṇa kurvan karmāṇi sādhayet // (2182)

tatredaṃ vajrakulakarmasiddhitantram //

	duṣṭasattvopaghātāya yad yat kāryaṃ karoti saḥ /
	karmavajrakule 'py eṣa sarvasiddhipradāyakaḥ // (2183)

tatredaṃ padmakulakarmasiddhitantram //:

	bhayātmanām abhayado yathāvad vinayaṃs tathā /
	etat padmakulakarmabuddhasiddhipradāyakam // (2184)

atha maṇikulakarmasiddhitantram //

	abhiṣekas tathā dānaṃ sarvāśāparipūrayaḥ /
	buddhānāṃ dehināṃ caiva karma sarvārthasādhakam // iti (2185)

sarvakulakarmasiddhividhivistaratantram // // (2186)


atha vajrapāṇir mahābodhisattvaḥ sarvatathāgatadharmatāmudrājñānasiddhitantram udājahāra //: (2187)

tatredaṃ tathāgatadharmatājñānasiddhitantraṃ bhavati //:

	vajrasattvasamādhis tu buddhānāṃ dharmatā smṛtā /
	etad buddhasya buddhatvaṃ na buddho bhavate 'nyataḥ // (2188)

tatredaṃ tathāgatakuladharmatājñānasiddhitantram //

	bhāvayaṃs tu mahāmudrāṃ sādhayet sarvasiddhayaḥ /
	tathāgatakule 'py eṣa dharmatottamasiddhidā // (2189)

tatredaṃ vajrakuladharmatājñānasiddhitantram //:

	baddhābhiḥ samayāgryābhiḥ sarvakarmāṇi sādhayet /
	mahāmudrāprayogeṇa vajrasiddhim avāpnuyāt // (2190)

tatredaṃ padmakuladharmatājñānasiddhitantram //:

	dharmamudrāprayogeṇa dharmamudrā pravartayet /
	anayā sādhayan dharmān dharmatā vajradharminaḥ // (2191)

tatredaṃ maṇikuladharmatājñānasiddhitantram //:

	karmamudrāprayogeṇa karmavajraṃ hṛdi sthitam /
	bhāvayan dharmatām etām avāpnoti svakarmatām // iti (2192)

sarvakuladharmatājñānasiddhitantram // // (2193)


atha vajrapāṇir mahābodhisattvaḥ sarvatthāgatajñānasiddhitantram udājahāra //: (2194)

tatredaṃ tathāgatajñānasiddhitantraṃ bhavati //:

	vajrasattvasamādhisthaś candravajraprayogataḥ /
	yathāvarṇe tu tau vetti tathā lokaṃ tu vetti saḥ // (2195)

	śuddhe śuddham iti jñeyaṃ pāṇḍare tu prabhāsvaram /
	rakte raktaṃ taraṃ kruddhaṃ yādṛgvarṇatadātmakam // (2196)

tatredaṃ tathāgatakulajñānasiddhitantram //

	mahāmudrāṃ samādhāya candramaṇḍalasaprabhām /
	svayaṃ kāyaṃ yathā vetti tathā vedyaṃ jaganmanaḥ // (2197)

tatredaṃ vajrakulajñānasiddhitantram //:

	ākāśe vānyadeśe vā kruddhaḥ san maṇḍalāni tu /
	yādṛśāni tu paśyed vai vijñeyaṃ tādṛśaṃ mahaḥ // (2198)

tatredaṃ padmakulajñānasiddhitantram //

	sūkṣmam akṣarapaṅkutir vā paśyann ākāśabhūmiṣu /
	yādṛgvarṇaṃ samāsena vetti cittaṃ sa tādṛśam // (2199)

tatredaṃ maṇikulajñānasiddhitantram //:

	sarvalokaṃ nirīkṣan vai pratibhāso hi yādṛśaḥ /
	paśyate tādṛśaṃ caiva jagaccittaṃ tu lakṣayet // iti (2200)

	etā eva samāpattyo gamanāgamanāni tu /
	kurvantyaś ca bhramantyo vā yathā paśyet tathā gamaḥ // (2201)

	yasya yasya ca sattvasya samāpattya tu cintayet /
	tasya tasya tathā caiva sarvacittāni budhyati // (2202)

ity āha bhagavān vajragarbhaḥ // // (2203)

sarvakulajñānasiddhividhivistaratantram // // (2204)


atha vajrapāṇir mahābodhisattvaḥ sarvatathāgatasiddhijñānatantram udājahāra //: (2205)

tatredaṃ tathāgatasiddhijñānatantram //:

	sattvādhiṣṭhānayogena buddhabimbātmabhāvanā /
	anena jñānayogena buddhasiddhim avāpnuyāt // (2206)

tatredaṃ tathāgatakulasiddhijñānatantram //:

	ākāśe vānyadeśe vā śvetapītābhamaṇḍalān /
	svamudrāsattvam ātmānaṃ sākṣād iva sa paśyati // (2207)

tatredaṃ vajrakulasiddhijñānatantram //:

	tādṛśeṣv eva bimbeṣu madhye śyāmaṃ niyacchati /
	siddhir vajrakulasyāgrā bhavec chīghraṃ yad icchati // (2208)

tatredaṃ padmakulasiddhijñānatantram //:

	tāny evākāśanīlāni padmākārāṇi paśyati /
	mahāpadmakule vidyāsiddhayaḥ saṃ bhavanti hi // (2209)

tatredaṃ maṇikulasiddhijñānatantram //:

	ākāśe vānyadeśe vā ta evākāśanirmalāḥ /
	sphuranto raśmimaṇḍāni paśyan siddhiṃ laghv āpnuyāt // iti (2210)

	vajrasattvādayaḥ sattvāś candramaṇḍalasaprabhāḥ /
	prāg darśayanti cātmānaṃ siddhikāle svarūptataḥ // // (2211)

sarvakulasiddhijñānavistaratantram // // (2212)


atha vajrapāṇir mahābodhisattvaḥ sarvatathāgatābhijñāsiddhijñānamudrātantram udājahāra //: (2213)

tatredaṃ tathāgatābhijñāsiddhitantram //:

	vajrasattvasamādhisthaḥ sarvakāye tathāgatān /
	bhāvayan bodhisattvāṃś ca darśayet kāyatas tathā // (2214)

tatredaṃ tathāgatakulābhijñāsiddhitantram //

	vajrasattvamahāmudrāṃ baddhvā tu susamāhitaḥ /
	pañcābhijñām avāpnoti vidhinā tena sādhakaḥ // (2215)

tatredaṃ divyacakṣurjñānaṃ bhavati //:

	mahāmudrāṃ samādhāya cakṣur vijñānam āvahet /
	tena yac cintayet kiñcit sudūrād api paśyati // (2216)

ity āha bhagavān vajrasattvaḥ // (2217)

	mahāmudrāṃ samādhāya śotravijñānam āvahet /
	tena yac cintayet kāryaṃ sudūrasthaṃ śṛṇoti hi // (2218)

ity āha bhagavān vajradharaḥ // (2219)

	mahāmudrāṃ samādhāya manovijñānam āvahet /
	tena yaṃ sattvam udvīkṣec cittaṃ jānāti tasya saḥ // (2220)

	mahāmudrāṃ samādhāya ātmano vā parasya vā /
	manasā paśyate rūpaṃ yato janma sa āvahet // (2221)

ity āha bhagavān vajrapāṇiḥ // (2222)


atha rddhividhijñānasiddhir bhavati // (2223)

	mahāmudrāṃ samādhāya yāṃ yām ṛddhim abhīpsati /
	yatra vā tatra vā tad vai saṃdarśayet samādhinā // (2224)

ity āha bhagavān mahābodhicittaḥ // (2225)


tatredaṃ vajrakulābhijñāsiddhitantram //:

	trilokavijayāgrīṃ vai baddhvā tu susamāhitaḥ /
	pañcābhijñām avāpnoti vidhinā tena sādhakaḥ // (2226)

	kurddhaḥ san sarvakāryāṇi yathāvad anupūrvaśaḥ /
	divyacakṣvādiyogena sarvābhijñānatve kṣaṇāt // (2227)

ity āha bhagavān vajrasattvaḥ // (2228)

tatredaṃ padmakulābhijñāsiddhitantram //:

	jagadvinayamudrāgrīṃ saṃdhāya susamāhitaḥ /
	pañcābhijñām avāpnoti vidhinā tena sādhakaḥ // (2229)

	rāgākulas tu vidhivad yathānukramatas tathā /
	divyacakṣuvādiyogena sarvābhijño bhaviṣyati // (2230)

ity āha bhagavāṃl lokeśvaraḥ // (2231)

tatredaṃ maṇikulābhijñāsiddhitantram //:

	sarvārthasiddhisanmudrāṃ baddhvā tu susamāhitaḥ /
	pañcābhijñām avāpnoti vidhinā tena sādhakaḥ // (2232)

	buddhapūjāṃ prakurvan vai yathānukramatas tathā /
	divyacakṣvādiyogena pañcābhijñāṃ sa paśyati // (2233)

iti āha bhagavān ākāśagarbhaḥ // (2234)

sarvakulābhijñāsiddhijñānavidhivistaratantram // // (2235)


atha bhagavān vajrapāṇir mahābodhisattvaḥ sarvatathāgatasatyasiddhitantram udājahāra //: (2236)

tatredaṃ tathāgatasatyasiddhitantraṃ bhavati //:

	satyānuparivrtinyā vācā tu śapathakriyā /
	pālayaṃs tu mahāsatyaṃ laghu buddhatvam āpnuyāt // (2237)

ity āha bhagavān buddhaḥ // (2238)


tatredaṃ tathāgatakulasatyasiddhitantram //:

	samaye śapathā kāryā tthāgatakulodgatā /
	pālayan vajrasatyaṃ tu siddhim agryām avāpnute // (2239)

ity āha bhagavān vajradharaḥ // (2240)

tatredaṃ vajrakulasatyasiddhitantram //:

	vajradhāryām u śapathāṃ kṛtvā tu duratikramām /
	pālayet satyam etad dhi yadīcchet siddhim uttamām // (2241)

ity āha bhagavān vajradharaḥ // (2242)

tatnredaṃ padmakulasatyasiddhitantram //:

	saddharmaśaptathāṃ kṛtvā mahāpadmakulottamām /
	pālayet satyasamayaṃ yadīcchet siddhim uttamām // (2243)

it āha bhagavān vajradharmaḥ // (2244)

tatredaṃ maṇikulasatyasiddhitantram //:

	buddhapūjāsu śapathāṃ kṛtvā tu duratikramām /
	pālayed uttamaṃ satyam abhiṣekaṃ sa lapsyati // (2245)

ity āha bhagavān buddhapūjā //

sarvakulaśapathasiddhitantram // // (2247)


atha vajrapāṇir mahābodhisattvaḥ sarvatathāgatasamayatattvasiddhitantram udājahāra //: (2248)

tatredaṃ tathāgatasamayatattvasiddhitantraṃ bhavati //:

	samayas tvam iti prokte sarvamudrākuleṣv api /
	svayaṃ baddhvā dṛḍhaṃ yānti tataḥ paścād asādhitāḥ // (2249)

ity āha bhagavān mahāsamayatattvaḥ // (2250)

tatredaṃ tathāgatasamayatattvasiddhitantram //:

	suratas tvam iti proite sarvamudrā asādhitāḥ /
	svayaṃ baddhvā tu sidhyante tattvacodān mahātmanaḥ // (2251)

ity āha bhagavān mahāsamayatattvaḥ // (2252)

tatredaṃ vajrakulasamayatattvasiddhitantram //:

	ekahūṃkāramātreṇa sarvamudrāḥ samāsataḥ /
	svayaṃ bandhed bandayed vāpi svayaṃ vāpi parasya vā // iti (2253)

tatredaṃ padmakulasamayatattvasiddhitantram //:

	sarvaśuddha iti prokte svato vāpi parasya vā /
	strīsaṅgādyās tu saṃyogā na mokṣaṃ yānti sarvaśaḥ // iti (2254)

tatredaṃ maṇikulasamayatattvasiddhitantram //:

	oṃkāreṇaiva sidhyante sarvamudrā samāsataḥ /
	sarvalokeṣu caivāgryāḥ pūjāś caiva svayaṃbhuvām // iti (2255)

sarvakulasamayatattvasiddhimudrāvidhivistaratantram // // (2256)


atha bhagavān vajrapāṇir mahābodhisattvaḥ sarvatathāgatasiddhimudrātantram udājahāra //: (2257)

tatredaṃ tathāgatasiddhitantraṃ bhavati //:

	buddhamudrāṃ tu saṃdhāya tathāgatam anusmaran /
	sādhayan sidhyate śīghraṃ buddhabodhir api sthirā // (2258)

tatredaṃ tathāgatakulasiddhitantram //:

	vajrasattvamahāmudrāṃ baddhvā tu paribhāvayan /
	purato vajrasattvaṃ ca siddhiḥ śīghratarā bhavet // (2259)

tatredaṃ vajrakulasiddhitatnram //:

	baddhvā tu samayāgrīṃ vai vajrasattvasamādhinā /
	bhāvayan vajrasattvaṃ ca siddhis tu dviguṇā bhavet // (2260)

tatredaṃ padmakulasiddhitantram //:

	baddhvā dharmamayīṃ mudrāṃ lokeśvarasamādhinā /
	bhāvayaṃl lokanāthaṃ ca siddhis tu dviguṇā bhavet // (2261)

tatredaṃ maṇikulasiddhitantram //:

	karmamudrāṃ samādhāya vajragarbhasamādhinā /
	bhāvayan vajragarbhaṃ ca siddhis tu dviguṇā bhavet // (2262)

sarvakulasiddhividhivistaratantram // // (2263)


atha vajrapāṇir mahābodhisattvaḥ sarvatathāgatasarvasiddhisādhanatantram udājahāra //: (2264)

tatredaṃ tathāgatasarvasiddhisādhanatantram //:

	ātmano vātha purato buddhānsmṛtisādhakaḥ /
	baddhvā vai sarvamudrās tu tataḥ sidhyanti tatkṣaṇāt // (2265)

ity āha bhagavān buddhaḥ // (2266)

tatredaṃ tathagatakulasarvasiddhisādhanatantram //:

	sādhayet sarvamudrās tu kāmo 'ham iti bhāvayan /
	vajrajāpaprayogeṇa sarvasiddhyagrasādhanam // (2267)

ity āha bhagavān vajrasattvaḥ // (2268)

tatredaṃ vajrakulasarvasiddhisādhanatantram //:

	vajrabimbaṃ svam ātmānaṃ bhāvayan susamāhitaḥ /
	badhnīyāt sarvamudrās tu siddhiṃ yānti hi tatkṣaṇāt // (2279)

ity āha bhagavān sarvatathāgatavajraḥ // (2270)

tatredaṃ padmakulasiddhisādhanatantram //:

	padmabimbaṃ svam ātmānaṃ bhāvayan svayam ātmanā /
	sarvajñānamayī siddhir mahāpadmakule psyate(?) // (2271)

ity āha bhagavān avalokiteśvaraḥ // (2272)

tatredaṃ maṇikulasarvasiddhisādhanatantram //:

	bhāvayet svayam ātmānaṃ maṇiratnaṃ karojjvalam /
	sarvapūjāmayī siddhir mahāmaṇikule smṛtā // (2273)

ity āha bhagavān ākāśagarbhaḥ // (2274)

sarvakulottamasiddhividhivistaratantram // // (2275)


atha vajrapāṇir mahābodhisattvaḥ sarvatathāgatādhiṣṭhānamudrāsiddhitantram udājahāra //: (2276)

tatredaṃ tathāgatādhiṣṭhānasiddhitantram //:

	vajradhātvīśvarīṃ mudrāṃ baddhvā tu samāhitaḥ /
	hṛdy ūrṇāyāṃ gale mūrdhni sthāpya buddhair adhiṣṭhyate // (2277)

ity āha bhagavān buddhaḥ // (2278)

tatredaṃ tathāgatakulādhiṣṭhānasiddhitantraṃ bhavati //:

	sattvavajrīṃ dṛḍhikṛtya vajrasattvsamādhinā /
	hṛdy ūrṇāyāṃ tathā kaṇṭhe mūrdhni sthāpyādhiṣṭhyate // (2279)

tatredaṃ vajrakulādhiṣṭhānasiddhitantram //

	vajrahūṃkāramudrāṃ vai baddhvā tu susamāhitaḥ /
	hṛdy ūrṇākaṇṭhamūrdhasthā samādhiṣṭhāti tatkṣaṇāt // (2280)

ity āha bhagavān vajranāthaḥ // (2281)

tatresaṃ padmakulādhiṣṭhānasiddhitantram //:

	vajrapadmāṃ dṛḍhīkṛtya lokeśvarasamādhinā /
	hṛdy urṇākaṇṭha mūrdhasthā svāshiṣṭhānāya kalpate // (2282)

ity āha bhagavān avalokiteśvaraḥ // (2283)

tatredaṃ maṇikulādhiṣṭhānasiddhitantram //:

	mahāvajramaṇiṃ baddhvā vajragarbhasamādhinā /
	hṛdy ūrṇākaṇṭhamūrdhasthā svadhiṣṭhānāya kapayet // (2284)

ity āha bhagavān vajragarbhaḥ // (2285)

sarvakulādhiṣṭhānasiddhividhivistaratantram // // (2286)


atha vajrapāṇir mahābodhisattvaḥ sarvatathāgatābhiṣekamudrāsiddhitantram udājahāra //: (2287)

tatredaṃ tathāgatābhiṣekasiddhitantram //:

	vajraratnāṃ samādhāya lalāṭe tu pratiṣṭhitām /
	kṛtvā tu vajraratnety abhiṣikto jinair bhavet // (2288)

ity āha bhagavān buddhaḥ // (2289)

tatredaṃ tathāgatakulābhiṣekasiddhitantram //:

	vajradhātvīśvaryādyābhir buddhamudrābhir agrataḥ /
	samārabhya catuḥpārśve mālayā tv abhiṣicyati // iti (2290)

tatredaṃ vajrakulābhiṣekasiddhitantram //:

	vajrābhiṣekamālāṃ tu saṃdhāyaca lalāṭagām /
	tayā mālābhiṣekeṇa vajiriṇā so 'bhiṣicyati // iti (2291)

tatredaṃ padmakulābhiṣekasiddhitantram //: (2292)

	dharmavajrīṃ samādhāya puraḥ śīrṣe pratiṣṭhitām /
	tayābhiṣikto buddhais tu lokeśavarye 'bhiṣicyati // (2293)

ity āha bhagavān avalokiteśvaraḥ // (2294)

tatredaṃ maṇikulābhiṣekasiddhitantram //: (2295)

	vajraratnāṅkurāṃ baddhvā lalāṭe tu pratiṣṭhām /
	tayābhiṣikto buddhais tu pūjaiśvarye 'bhiṣicyati // (2296)

ity āha bhagavān ākāśagarbhaḥ //  (2297)

sarvakulābhiṣekasiddhitantram // // (2298)


atha vajrapāṇir mahābodhisattvaḥ sarvatathāgatasamādhisiddhitantram udājahāra //: (2299)

tatredaṃ tathāgatasamādhisiddhitantram //:

	ākārataḥ sarvabuddhānāṃ mudrāṃ baddhvā samāhitaḥ /
	japan vai mantravidyās tu śīghraṃ siddhim avāpnute // (2300)

ity āha bhagavān buddhaḥ // (2301)

tatredaṃ tathāgatakulasamādhisiddhitantram //

	samādhir vajradharmeṇa sattvādhiṣṭhānayogataḥ /
	hṛnmudrāmantravidyās tu śīghraṃ sidhyati jāpataḥ // (2302)

ity āha bhagavān buddhasamādhiḥ // (2303)

tatredaṃ vajrakulasamādhisiddhitantram //:

	rāgāt tvam asi saṃbhūtaḥ krodho 'ham iti bhāvayan /
	hṛnmudrāmantravidyānām āśusiddhikaraṃ bhavet // (2204)

ity āha bhagavān vajradharaḥ // (2205)

tatredaṃ padmakulasamādhisiddhitantram //:

	mantrīspharaṇatāyogaḥ sādhayed dhṛdayādayaḥ /
	lokeśvarakule jāpaḥ siddhiṃ śīghram avāpnute // (2206)

ity āha bhagavān āryāvalokiteśvaraḥ // (2207)

tatredaṃ maṇikulasamādhisiddhitantram //

	sarvākāśasamādhiṃ tu bhāvayan susamāhitaḥ /
	hṛnmudrāmantravidyās tu samādhayaṃs tu sarvago bhavet // (2308)

ity āha ākāśagarbhaḥ // (2309)

sarvakulasamādhisiddhividhivistaratantram // // (2310)


atha vajrapāṇir mahābodhisattvaḥ sarvatathāgatapūjāmudrāsiddhitantram udājahāra //: (2311)

tatredaṃ tathāgatapūjāsiddhitantram //:

	pūrvaṃ dhūpādibhiḥ pūjāṃ kṛtvā tu susamāhitaḥ /
	tatas tu siddhikāmo vai sādhayan siddhim āpnuyāt // iti (2312)

tatredaṃ tathāgatakulapūjāsiddhitantram //:

	guhyapūjācatuṣkeṇa pūjāguhyam udāharan /
	ātmaniryātanādyair vā pūjāṃ kurvaṃs tu sidhyati // (2313)

ity āha bhagavān vajrasattvaḥ // (2314)

tatredaṃ vajrakulapūjāsiddhitantram //:

	krodhavajramahāpūjāṃ krodhaguhyam udāharan /
	krodhamuṣṭiṃ prakurvan vai śīghraṃ sidhyet kulaṃ mama // (2315)

ity āha bhagavān vajradharaḥ // (2316)

tatredaṃ padmakulapūjāsiddhitantram //:

	gambhīrodārasūtrāntaprayogasamudāhṛtāḥ /
	niryātayan manovāgbhiḥ śīghraṃ siddhim avāpnuyāt // (2317)

ity āha bhagavān āryāvalokiteśvaraḥ // (2318)

tatredaṃ maṇikulapūjāsiddhitntram // :

	chatradhvajapatākābhiḥ rājapūjābhir arcayan /
	sidhyate maṇikulaṃ sarvaṃ dadan dānāni sidhyati // (2319)

ity āha bhagavān vajragarbhaḥ // (2320)

	svādhiṣṭhānādiyukto vajrasattvasamo bhavet /
	caturbhiḥ prātihāryais tu vajraviśvaṃ sa sādhayet //
	sarvasiddhayaḥ (2321)

ity āha bhagavān vajrasattvaḥ // (2322)

sarvakulādhiṣṭhānābhiṣekasamādhipūjāsiddhividhivistaratantram // // (2323)


atha vajrapāṇir mahābodhisattvaḥ sarvatathāgatābhijñājñānasiddhitantram udājahāra //: (2324)

tatredaṃ tathāgatābhijñājñānasiddhitantraṃ bhavati //:

	kāye buddhasamādhis tu svabhijñā saugatī tv iyam /
	tasyāḥ suprativedhatvād bauddhīṃ siddhim svāpnuyāt // iti (2325)

tatredaṃ tathāgatakulābhijñājñānasiddhitantram //:

	divyacakṣvādayo 'bhijñā bhāvayan susamāhitaḥ /
	pañcābhijñaḥ svayaṃ bhūtvā vajrasattvatvam āpnuyāt // (2326)

ity āha bhagavān vajrasattvaḥ // (2327)

tatredaṃ vajrakulābhijñājñānasiddhitantram //:

	krodhābhijñāṃ samutpādya sādhayan susamāhitaḥ /
	pañcābhijñaḥ svayaṃ bhūtvā parāṃ siddhim avāpnuyāt // iti (2328)

ity āha bhagavān vajradharaḥ // (2329)

tatredaṃ padmakulābhijñājñānasiddhitantram //:

	rāgābhijñāṃ samutpādya bhāvayan susamāhitaḥ /
	pañcābhijñaḥ svayaṃ bhūtvā śuddhāṃ siddhim avāpnuyāt // (2330)

ity āha bhagavān vajranetraḥ // (2331)

tatredaṃ maṇikulābhijñānasiddhitantram //:

	pūjābhijñāṃ samutpādya bhāvayan susamāhitaḥ /
	pañcābhijñaḥ svayaṃ bhūtvā sarvasiddhir varā bhavet // (2332)

ity āha bhagavān vajradharaḥ // (2333)

sarvakulābhijñājñānasiddhividhivistaratantram // // (2334)


atha vajrapāṇir mahābodhisattvaḥ sarvatathāgatamahābodhijñānasiddhitantram udājahāra //: (2335)

tatredaṃ tathāgatamahābodhijñānasiddhitatram //:

	vajrasattvasamādhistho buddhānusmṛtimān svayam /
	buddhabodhir iyaṃ jñānaṃ bhāvayan siddhim āpnuyāt // (2336)

ity āha bhagavān buddhaḥ // (2337)

tatredaṃ tathāgatakulamahābodhijñānasiddhitantram //:

	vajrasattvasamādhistho mahāmudrāṃ tu bhāvayan /
	mahābodhir iyaṃ jñānaṃ bhāvayan siddhim āpnuyāt // (2338)

ity āha bhagavān mahābodhisattvaḥ // (2339)

tatredaṃ vajrakulamahābodhijñānasiddhitantram //

	krodharājasamādhisthaḥ samayāgryākaragrahaḥ /
	mahābodhir iyaṃ jñānaṃ bhāvayan siddhim āpnuyāt // (2340)

ity āha bhagavān vajradharaḥ // (2341)

tatredaṃ padmakulamahābodhijñānasiddhitantram //:

	lokeśvarasamādhistho dharmamudrāṃ japaṃs tathā /
	mahābodhir iyaṃ jñānaṃ bhāvayan siddhim āpnuyāt // (2342)

ity āha bhagavān avalokiteśvaraḥ // (2343)

tatredaṃ maṇikulamahābodhijñānasiddhitantram //

	vajragarbhasamādhisthaḥ karmamudrāsukarmakṛt /
	mahābodhir iyaṃ jñānaṃ bhāvayan siddhim āpnuyāt // (2344)

ity āha bhagavān ākāśagarbhaḥ // (2345)

sarvakulamahābodhijñānasiddhividhivistaratantram // // (2346)


atha vajrapāṇir mahābodhisattvaḥ sarvatathāgatānurāgaṇasiddhitantram udājahāra // : (2347)

tatredaṃ tathāgatānurāgaṇasiddhitantram //:

	sattvārthaṃ ca prakurvan vai buddhabodhyarthikaḥ svayam /
	buddhānusmṛtimān bhūtvā sarvabuddhānurāgaṇām // (2348)

ity āha vajrarāgaḥ // (2349)

tatredaṃ tathāgatakulānurāgaṇasiddhitantram //

	yathāviṣaya yāṃ(-vān?) bhūtvā vajrasattvaṃ tu sādhayet /
	tattvacodanayā śīghram anuraktaḥ sa siddhyati // (2350)

ity āha bhagavān vajrasattvaḥ // (2351)

tatredaṃ vajrakulānurāgaṇasiddhitantram //

	buddhājñākāritārthaṃ hi duṣṭānām abhicārukaiḥ /
	krodhāt sattvaviśuddhyartham idaṃ vajrānurāgaṇam // (2352)

ity āha bhagavāṃs trilokavijayaḥ // (2353)

tatredaṃ padmakulānurāgaṇasiddhitantram //:

	rāgāvalokanaṃ maitrī kāruṇyaṃ dharmavāditā /
	sarvābhayapradānaṃ ca sarvabuddhānurāgaṇam // (2354)

ity āha bhagavān vajranetraḥ // (2355)

tatredaṃ maṇikulānurāgaṇasiddhitantram //:

	abhiṣekapradānaṃ ca pradānaṃ dhanasaṃcayam /
	tac ca buddhārthato yojyam idaṃ buddhānurāgaṇam // (2356)

ity āha bhagavān āryākāśagarbhaḥ // (2657)

sarvakulānurāgaṇasiddhividhivistaratantram // // (2358)


atha vajrapāṇir mahābodhisattvaḥ sarvatathāgatavaśīkaraṇasiddhitantram udājahāra //: (2359)

tatredaṃ tathāgatavaśīkaraṇasiddhitantram //:

	rāgo vai nāvamantavyo viśuddhaḥ sukahdas tathā /
	sarvasattvārthato yoga idaṃ buddhavaśaṃkaram // (2360)

ity āha bhagavān buddhaḥ // (2361)

tatredaṃ tathāgatakulavaśīkaraṇasiddhitantram //:

	kāmaṃ sevya sukhātmā tu suratas tvam iti bruvan /
	sādhayed vajrasattvaṃ tu tattvacodavaśīkṛtam // (2362)

ity āha bhagavān samantabhadraḥ // (2363)

tatredaṃ vajrakulavaśīkaraṇasiddhitantram //

	buddhājñāt sattvaśuddhyartham abhayārthaṃ ca dehinām /
	buddhaśāsanarakṣārthaṃ mārayan vaśam ānayet // (2364)

ity āha bhagavān vajrahūṃkāraḥ // (2365)

tatredaṃ padmakulavaśīkaraṇasiddhitantram //:

	rāgaśuddhiṃ parīkṣan vai padmapattravikāsataḥ /
	rañjed vā rāgayec caiva vinayārthaṃ vaśaṃkaram // (2366)

ity āha bhagavān āryāvalokiteśvaraḥ // (2367)

tatredaṃ maṇikulavaśīkaraṇasiddhitantram //:

	sarvabuddhābhiṣekārthaṃ vajraratnaṃ dine dine /
	śīrṣe sthāpyābhiṣicyatāṃ sarvabuddhān vaśaṃ nyaset // (2368)

ity āha bhagavān ākāśagarbhaḥ // (2369)

sarvakulavaśīkaraṇasiddhividhivistaratantram // // (2370)


atha vajrapāṇir mahābodhisattvaḥ sarvatathāgatamāraṇasiddhitantam udājahāra // (2371)

tatredaṃ tathāgatamāraṇasiddhitantram //

	aspaśyan sarvasattvārthaṃ buddhatattvān aśodhayan /
	manasā kāyavāgbhyāṃ vā marayan siddhim āpnuyāt // (2372)

ity āha bhagavāṃs tathāgataḥ // (2373)

tatredaṃ tathāgatakulamāraṇasiddhitantram //:

	alābhāt sarvasiddhīnām anudyogāt kulasya ca /
	āsphoṭanena vajrasya mārayan laghu sidhyate // (2374)

ity āha bhagavān vajrapāṇiḥ // (2375)

tatredaṃ vajrakulamāraṇasiddhitantram //:

	aduṣṭadamanāt krodhād asattvavinayāt tathā /
	ātmano duḥkhadānāc ca hūṃkāreṇa tu mārayet // iti (2376)

((ity āha bhagavān vajradharaḥ //)) ((ity āha bhagavān vajrahūṃkāraḥ //)) (2377)

tatredaṃ padmakulamāraṇasiddhitantram //:

	akāruṇyād amaitryās tu duḥsattvānām aśodhanāt /
	ātmanaś ca visaṃvādān mārayan siddhim āpnuyāt // (2378)

ity āha bhagavān avalokiteśvaraḥ // (2379)

tatredaṃ maṇikulamāraṇasiddhitantram //:

	atyāgād ātmano 'narthāt arthahārād anarthataḥ /
	dāridryāc caiva sattvānāṃ mārayan siddhim āpnuyāt // (2380)

ity āha bhagavān sarvāśāparipūrakaḥ // (2381)

	kecid aprāptiyogena buddhānāṃ māraṇātmakāḥ /
	teṣām uddharaṇārthāya laghu siddhipradā vayam // (2382)

ity āha bhagavān āryasamantabhadraḥ // (2383)

sarvakulamāraṇasiddhividhivistaratantram // // (2384)


atha bhagavān vajrapāṇir mahābodhisattvaḥ sarvatathāgatarakṣāmudrāsiddhitantram udājahāra //: (2385)

tatredaṃ tathāgatarakṣāsiddhitantram //:

	sarvasattvāparityāgo buddhapūjātmatā sadā /
	nityaṃ buddhamanaskārī rakṣeyaṃ paramādbhūtā // (2386)

ity āha bhagavān buddhaḥ // (2387)

tatredaṃ tathāgatakularakṣāsiddhitantram //:

	vajrasattve sakṛdvārāṃ nāmamātraparigrahaḥ /
	iyaṃ rakṣā tu mahatī śāśvatī siddhidā kṣaṇāt // (2388)

ity āha bhagavān vajradharaḥ // (2389)

tatredaṃ vajrakularakṣāsiddhitantram //:

	vidyātantreṣu saṃtoṣas trilokavijayātmatā /
	bhakir vai vajrahūṃkāre rakṣeyaṃ svaparasya vā // (2390)

ity āha bhagavān vajrahūṃkāraḥ // (2391)

tatredaṃ padmakularakṣāsiddhitantram //:

	rāgaśuddhir mahāmaitrī sattveṣv abhayadānatā /
	lokeśvaranāmajāpaś ca rakṣeyaṃ paramādbhūtā // (2392)

ity āha bhagavān vajradharmaḥ // (2393)

tatredaṃ maṇikularakṣāsiddhitantram //:

	avandhyo di.vaśaḥ kāryo yathāśaktyā prayogataḥ /
	tyāgena buddhasattvābhyāṃ rakṣeyaṃ paramādbhūtā // (2394)

ity āha bhagavān vajrarakṣaḥ // (2395)

sarvakularakṣāsiddhividhivistaratantram // // (2396)


atha vajrapāṇir mahābodhisattvo bhagavantam etad avocat /:

	pratigṛhāṇa, bhagavann, idaṃ sarvatathāgatakulatantraṃ,
	yena sarvasattvāḥ sarvakalpaiśvaryatayādhigamaṃ kṛtvā,
	śīghram anuttarāṃ samyaksaṃbodhim abhisaṃbotsyante.

iti // (2397)

atha bhagavān vajrapāṇaye bodhisattvāya mahāsattvāya sādhukāram adāt //: (2398)

	sādhu sādhuvajrapāṇe subhāṣitaṃ, parigṛhīto 'smābhir adhiṣṭhitaś ca // iti (2399)

atha sarvatathāgatāḥ punaḥ samājam āgamya, vajrapāṇaye mahābodhisattvāya sādhukārāṇy adadan /: (2400)

	sādhu te vajradattvāya vajraratnāya sādhu te /
	vajradharmāya te sādhu sādhute vajrakrmaṇe // (2401)

	subhāṣitam idaṃ sūtraṃ vajrayānam anuttaram /
	sarvatāthāgataguhyaṃ mahāyābhisaṃgraham // iti // (2402)

sarvatathāgatatattvasaṃgrahāt sarvakalpopāyasiddhividhivistaratantraṃ parisamāptam // // (2403)



sarvakulakalpaguhyavidhivistaratantram (2404)

atha vajrapāṇir mahābodhisattvaḥ sarvatathāgataguhyasiddhitantram udājahāra //: (2405)

tatrādita eva tathāgatottamasiddhiguhyatantram //

	buddhabodhisamādhiṃ tu bhāvayan susamāhitaḥ /
	sukhena labhyate bodhir iti cintyāvabudhyati // (2406)

ity āha bhagavān sarvatathāgataḥ // (2407)

tatredaṃ tathāgatakulottamasiddhiguhyatantram //:

	sattvavajrāṃ hṛdi baddhvā bhāryā me tvam atipriyā /
	dṛḍhībhava iti prokte sarvamudrās tu sādhayet // (2408)

	anena vidhiyogena asiddhiā'pi svakarmabhiḥ /
	guhyabhāryam iti prokte sutarāṃ siddhim āpnuyāt // (2409)

ity āha bhagavān sattvavajraḥ // (2410)

tatredaṃ vajrakulottamasiddhiguhyatantram //:

	yathā tathā hi kupito vajrahūṃkāramudrayā /
	mārayan sarvabuddhāṃs tu bhayāt siddhiṃ dadanti hi // (2411)

ity āha bhagavān sarvatathāgatahūṃkāraḥ // (2412)

tatredaṃ padmakulottamasiddhiguhyatantram //:

	samādhimudrāṃ samādhāya nirīkṣan vajradṛṣṭinā /
	svadāraṃ paradāraṃ vā priyāṃ siddhim avāpnute // (2413)

ity āha bhagavān padmarāgaḥ // (2414)

tatredaṃ maṇikulottamasiddhiguhyatantram //:

	dvayendriyasamāpattyā sukham agram iti bruvan /
	svendriyaṃ sarvabuddhānāṃ niryātya laghu sidhyati // (2415)

ity āha bhagavān maṇirāgaḥ // (2416)

sarvakulottamasiddhiguhyatantram // // (2417)

atha vajrapāṇir mahābodhisattvaḥ sarvatathāgatasamayasiddhiguhyatantram udājahāra //: (2418)

tatredaṃ tathāgatasamayasiddhiguhyatantram //:

	samayas tvam iti proktvā rāgayet sarvayoṣitaḥ /
	mā virāgaya sattvārthaṃ bruvan buddhān sa rāgayet // (2419)

ity āha bhagavān mahāvairocanaḥ // (2420)

tatredaṃ tathāgatakulasamayasiddhiguhyatantram //:

	rāgo hi nāvamantavyo rāmayet sarvayoṣitaḥ /
	vajriṇo guhyasamayam idaṃ rakṣaṃs tu sidhyati // (2421)

ity āha bhagavān vairocanaḥ // (2422)

tatredaṃ vajrakulasamayasiddhiguhyatantram //:

	mārayan mārayel lokaṃ kāyavākkarmasatkriyaiḥ /
	hūṃkārais tu viśuddhyarthaṃ samayo hy arthasiddhidaḥ // iti (2423)

ity āha bahgavāṃs trilokavijayaḥ // (2424)

tatredaṃ padmakulasamayasiddhiguhyatantram //:

	rāgaḥ śuddhātmanāṃ śuddho hy aśuddhas tīrthyayoginām /
	śuddhātmanāṃ tu samayaṃ pālayan siddhim āpnuyāt // (2425)

ity āha bhagavān avalokiteśvaraḥ // (2426)

tatredaṃ maṇikulasamayasiddhiguhyatantram //:

	baddhvā vajramaṇiṃ pūrvaṃ vajragarbhasamādhinā /
	duṣṭānāṃ tu harann arthān samayaḥ siddhido bhavati // (2427)

ity āha bhagavān vajraratnaḥ // (2428)

sarvakulasamayasiddhiguhyavidhivistaratantram // // (2429)


atha vajrapāṇir mahābodhisattvaḥ sarvatathāgatadharmasiddhiguhyatantram udājahāra //: (2430)

tatredaṃ tathāgatadharmasiddhiguhyatantram //:

	svabhāvaśuddhiṃ dharmāṇāṃ bhāvayan susamāhitaḥ /
	sarvakāryāṇi kurvan vai bauddhīṃ siddhim avāpnute // (2431)

ity āha bhagavān vajradhātuḥ // (2432)

tatredaṃ tathāgatakuladharmasiddhiguhyatantram //:

	sarvasattvānurāgaś ca viṣayeṣv avirāgitā /
	rāmārāgaṇaśuddhis tu guhyadharmaḥ susiddhidaḥ // (2433)

ity āha bhagavān vajraguhyaḥ // (2434)

tatredaṃ vajrakuladharmasiddhiguhyatantram //

	nāsāhūṃkārayogena sarvaduṣṭāṃs tu mārayan /
	sūkṣmavajrasamādhisthaḥ parāṃ siddhim avāpnuyāt // (2435)

ity āha bhagavān dharmahūṃkāraḥ // (2436)

tatredaṃ padmakuladharmasiddhiguhyatantram //:

	sūkṣmavajraprayogeṇa rāmayet sarvayoṣitaḥ /
	dharmasiddhim avāpnoti vajradharmsamādhinā // iti (2437)

ity āha bhagavān avalokiteśvaraḥ // (2438)

tatredaṃ maṇikuladharmasiddhiguhyatantram //:

	dvayendriyasamāpattyā sarvāśāḥ paripūrayan /
	yoṣitāṃ vā priyāṇāṃ vā siddhim āpnoty anuttarām iti // (2439)

ity āha bhagavān vajraratnaḥ // (2440)

sarvakuladharmasiddhiguhyavidhivistaratantram // // (2441)


atha vajrapāṇir mahābodhisattvaḥ sarvatathāgatakarmasiddhiguhyatantram udājahāra //: (2442)

tatredaṃ tathāgatakarmasiddhitantram //:

	vajrasattvasamādhistho buddhānusmṛtibhāvakaḥ /
	strīkāryaṃ praviśan yonyā vaśīkuryāt tu yoṣitaḥ // (2443)

ity āha bhagavān vairocanaḥ // (2444)

tatredaṃ tathāgatakulakarmasiddhiguhyatantram //:

	vajrasattvasamādhistho bhagena praviśaṃs tathā /
	striyāḥ kāye spharet samayaṅ niśceṣṭām api rāgayet // (2445)

ity āha bhagavān vajrarāgaḥ // (2446)

tatredaṃ vajrakulakarmasiddhiguhyatantram //:

	vajrahūṃkāramudrāṃ vai baddhvā tu susamāhitaḥ /
	praviśaṃs tu bhage kruddhaḥ manasā sa tu pātayet // (2447)

ity āha bhagavān vajrasamayaḥ // (2448)

tatredaṃ padmakulakarmasiddhiguhyatantram //:

	dharmakarmamayī mudrāṃ baddhvā padmasamādhinā /
	bhagena praviśan rakṣed api sarvās tu yoṣitaḥ // (2449)

ity āha bhagavān vajrapadmaḥ // (2450)

tatredaṃ maṇikulakarmasiddhiguhyatantram //:

	karmavajramaṇiṃ baddhvā vajraratnasamādhinā /
	bhagena praviśan strīṇām kṣaṇād āviśya natrtati // (2451)

ity āha bahgavān vajraratnaḥ // (2452)

sarvakulakarmasiddhiguhyavidhivistaratantram // // (2453)


atha vajrapāṇir mahābodhisattvaḥ sarvatathāgatamaṇḍalaśuddhisiddhiguhyatantram udājahāra //: (2454)

tatredaṃ tathāgatacakraśuddhisiddhiguhyatantraṃ bhavati //:

	dharmacakrasamākāraṃ kuryād vā guhyamaṇḍalam /
	mudrābhāryāparivṛtaṃ tatra buddhaṃ ni.veśayet // (2455)

	praviṣṭvaiva hi tad guhyaṃ brūyād buddhasya tatkṣaṇāt /
	bhāryā hy etās tava vibho dadasva mama sarvada // (2456)

	evaṃ brvaṃs tu sarveṣu kulamudrānayeṣu ca /
	guhyasiddhim avāpnoti buddhānām asamatviṣām // (2457)

ity āha bhagavān buddhaḥ // (2458)

tatredaṃ tathāgatakulasarvamaṇḍalasiddhiguhyatantram //:

	vajradhātupratīkāśaṃ maṇḍalaṃ tu samālikhet /
	tathāgatakulānāṃ tu sarveṣāṃ paramaṃ nayam // (2459)

	siddhikāmas tvaran brūyāt praviṣṭvā karmamaṇḍalam /
	surate samayas tvaṃ hoḥ vajrasattvādya siddhyayām // (2460)

	idaṃ japaṃs tu hṛdayaṃ sādhayet sarvasiddhayaḥ /
	tattvacodanayogena tuṣṭaḥ sann āśu sidhyati // (2461)

ity āha bhagavān vajrasattvaḥ // (2462)


tetredaṃ vajrakulasarvamaṇḍalaguhyasiddhitantram //:

	trilokavijayākāraṃ sarvavajrakulasya hi /
	sarvamaṇḍalayogaṃ tu saṃlikheta vicakṣaṇaḥ // (2463)

	taṃ praviṣṭvaiva śīghraṃ hi brūyāt siddhiṃ tu yācayan /
	rāgāt tvam asi saṃbhūta evaṃ sarveṣu sidhyati // (2464)

ity āha bhagavān vajrahūṃkāraḥ // (2465)

tatredaṃ padmakulamaṇḍalaguhyasiddhitantram //:

	jagadvinayayogena sarvapadmakuleṣu vai /
	maṇḍalāni likhet prājñas taṃ praviṣṭvaiva vāg vadet // (2466)

	rāgadharmamahāpadma prasidhya laghu me vibho /
	evam uktvā tu sarveṣu maṇḍaleṣu sa sidhyati // (2467)

ity āha bhagvān avalokiteśvaraḥ // (2468)

tatredaṃ maṇikulamaṇḍalaguhyasiddhitantram //:

	sarvārthasiddhiyogena maṇḍalāni samālikhet /
	mahāmaṇiklānāṃ tu taṃ pratiṣṭvaiva vāg vadet // (2469)

	sarvābhiprāyasiddhīnāṃ rāgāśāsiddhir uttamā /
	sidhya sidhya mahāsattva bhagavan sarvasiddhaye // (2470)

	evaṃ brvaṃs tu sarveṣu maṇḍaleṣu praveṣataḥ /
	mahāsiddhim avāpnoti pūjāguhya anuttaram // (2471)

	tataḥ prabhoṛti siddhātmā sādhayan siddhayaḥ sadā /
	yadā na laghu siddhiḥ syāt sidhyate tattvacodanaiḥ // (2472)

ity āha bhagavān vajrasattvaḥ // (2473)

sarvakulamaṇḍalaguhyasiddhividhivistaratantram // // (2474)


atha vajrapāṇir mahābodhisattvaḥ sarvatahāgatasarvamudrāguhyasiddhitantram udājahāra //: (2475)

tatredaṃ tathāgatamudraguhyasiddhitantram //:

	tathāgatamahādevyaḥ priyāḥ sarvasukhapradāḥ /
	satyānuparivartinyā vāksatyaiḥ śāpitā yan na sidhyate //
	[satyānuvarivāksatyaiḥ sādhintā yan na sidhyate //] (2476)

ity āha buddho bhagavān // (2477)

tatredaṃ tathāgatakulamahāmudrāguhyasiddhitantram //:

	mahāmudrāṃ tu vai baddhvā yathāvad anupūrvaśaḥ /
	idaṃ tattvaṃ rahasyaṃ ca vajravācā vaden nayam // (2478)

	vajrasattvaḥ svayam ahaṃ tvaṃ me bhāryā hṛdi sthitā /
	sarvaṃ kāyaṃ pariṣvajya vajragarve samutkṣipa // (2479)

	vajragarvā mahādevī tattvacodānurāgitā /
	sarvakāye dṛḍhībhūtvā yathāvat sidhyate laghuḥ // (2480)

ity āha bahgavān vajragarvāpatiḥ // (2481)

tatredaṃ vajrakulasamayamudrāguhyasiddhitantram //:

	sidhya sidhyādya samaye samayo 'haṃ tvaṃ priyā mama /
	iti codanayā śīghram anuraktā prasidhyati // (2482)

ity āha bhagavān vajrasamayaḥ // (2483)

tatredaṃ padmakuladharmamudrāguhyasiddhitantram //:

	budhya budhya mahāsattvi bhāryā me tvam atipriyā /
	iti codanayā śīghram anuraktā tu sidhyati // (2484)

ity āha bhagavān vajradharmaḥ // (2485)

tatredaṃ maṇikulakarmamudrāguhyasiddhitantram //:

	sarvakarmakarī bhāryā tvaṃ me sidhyādya vajriṇi /
	iti codanayā śīghram anuraktā tu sidhyati // (2486)

ity āha bhagavān ākāśagarbhaḥ // (2487)

sarvakulasarvamudrāguhyasiddhividhivistaratantram // /// (2488)


atha vajrapāṇir mahābodhisattvaḥ sarvatathāgatasamayaguhyasiddhitantram udājahāra //: (2489)

tatredaṃ tathāgatasamayaguhyasiddhitantram //:

	tīrthikānāṃ hitārthāya buddhabhāryā pragopitā /
	lekhyā mudrāprayogeṇa iti vijñāya sidhyati // (2490)

ity āha bhagavān sarvatathāgatasamayaḥ // (2491)

tatredaṃ tathāgatakulasamayaguhyasiddhitantram //:

	sarvasattvamanovyāpi sarvasattvasukhapradaḥ /
	sarvasattvapitā caiva kāmo 'gra[ḥ] samayāgriṇām // (2492)

ity āhur bhagavantaḥ sarvatathāgatāḥ // (2493)

	idaṃ tat sarvabuddhānāṃ rahasyaṃ paramādbhutam /
	vijñāya śraddadhac chrāddho duḥsādhyo 'pi hi sidhyati // (2495)

tatredaṃ vajrakulasamayaguhyasiddhitantram //

	rāgaśuddhyai viraktānāṃ tīrthyadṛṣṭikṛtātmanām /
	māraṇaṃ samayaṃ tv agram idaṃ vijñāya sidhyati // (2496)

ity āha bhagavān vajradharaḥ // (2497)

tatredaṃ padmakulasamayaguhyasiddhitantram //:

	mahābhūtoḍbhavaṃ sarvaṃ kathaṃ tv aśucir udyate /
	tīrthikānāṃ vināśāya dhruvaṃ siddhim avāpnuyāt // (2499)

ity āha bhagavān vajranetraḥ // (2499)

tatredaṃ maṇikulasamayaguhyasiddhitantram //

	strīprasaṅgāt tu ratnānāṃ saṃcayaḥ kriyate yadā /
	striyo hy anuttaraṃ ratnam iti cintya sa sidhyati // (2500)

ity āha bhagavān ājñākaraḥ // (2501)

sarvakulasamayaguhyasiddhividhivisataratantram // // (2502)


atha vajrapāṇir mahābodhisattvaḥ sarvatathāgatapūjāguhyasiddhitantram udājahāra //: (2503)

tatredaṃ tathāgatapūjāguhyasiddhitantram //:

	strībhiḥ parivṛto bhūtvā parihāsakriyāsukham /
	niryātya buddhapūjāyāṃ pūjāsiddhim avāpnuyāt // (2504)

ity āha bhagavān buddhaḥ // (2505)

tatredaṃ tathāgatakulapūjāguhyasiddhitantram //:

	surataśramakhinnas tu tat saukhyaṃ suratodbhavam /
	catuḥpraṇāmapūjāyāṃ niryātya laghu sidhyati // (2506)

ity āha bhagavān vajradharaḥ // (2507)

tatredaṃ vajrakulapūjāguhyasiddhitantram //:

	hūṃkārasamayāṃ baddhvā pariṣvajya striyaṃ janam /
	tat pariṣvaṅgasaukhyaṃ tu niryātya hi sa sidhyati // (2508)

ity āha bhagavān vajrahūṃkāraḥ // (2509)

tatredaṃ padmakulapūjāsiddhiguhyatantram //:

	lokeśvaram ahaṃ bhāvya priyāvaktraṃ nirīkṣan vai /
	tan nirīkṣaṇasaukhyaṃ tu niryātya hi sa sidhyati // (2510)

ity āha bhagavān padmanetraḥ // (2511)

tatredaṃ maṇikulapūjāsiddhiguhyatantram //:

	karmamudrādharo bhūtvā sarvābharaṇabhūṣitaḥ /
	striyaṃ pariṣvajya pūjāyāṃ vibhūṣitaṃ niryātya sidhyati //(2512)

ity āha bhagavān vajraratnaḥ // (2513)

sarvakulapūjāsiddhiguhyavidhivistaratantram // // (2514)


atha vajrapāṇir mahābodhisattvaḥ sarvatathāgataguhyapūjāsiddhitantram udajahāra // (2515)

tatredaṃ tathāgataguhyasiddhipūjāsiddhitantram //:

	ramayan paradārāṇi yathākaś cin na vedayet /
	bhāvayan buddham ātmānaṃ pūjayā siddhim āpnuyāt // (2516)

ity āha bhagavān buddhaḥ // (2517)

tatredaṃ tathāgatakulaguhyapūjāsiddhitantram //:

	vajralāsyāṃ samādhāya vajramālāṃ tu bandhayet /
	vajragītāṃ tato baddhvā pūjayed vajranṛtyayā // (2518)

	kāmaratyābhiṣekagryā nṛtyagītasukhāt sukham /
	nānyad asti hi teneyaṃ guhyapūjā niruttarā // (2519)

tatredaṃ vajrakulaguhyapūjāsiddhitantram // :

	yathāvad vidhiyogena pūjayan guhyapūjayā /
	trilokavijayaṃ bhāvya pūjāsiddhim avāpnuyāt // (2520)

ity āha bhagavān vajraguhyaḥ // (2521)

tatredaṃ padmakulaguhyapūjāsiddhitantram //:

	yathāvad guhyayogena karmamudrāsu pūjayan /
	jagadvinayamudrāsthaḥ pūjāsiddhim avāpnute // (2522)

ity āha bhagavān avalokiteśvaraḥ // (2523)

tatreda. maṇikulaguhyapūjāsiddhitantram //:

	yathāvad guhyayogena karmamudrāsu sādhayet /
	sarvārthasiddhiyogena pūjāsiddhim avāpnute // (2524)

ity āha bhagavān vajragarbhaḥ // // (2525)

sarvakulaguhyapūjāsiddhividhivistaratantram // // (2526)


atha bhagavān vajrapāṇir mahābodhisattvaḥ sarvatathāgatakulodghāṭanaguhyasiddhitantram udājahāra // (2527)

tatredaṃ tathāgatatattvotpattisiddhiguhyatantram //:

	samādhijñānasaṃbhūtaṃ buddhatvaṃ hi samāsataḥ /
	sattvarāgaṇayogena śīghram āpnoty anuttaram // (2528)

ity āha bhagavāṃs tathāgataḥ // (2529)

tatredaṃ tathāgatakulamahātattvodghāṭanasiddhiguhyatantram //

	anādinidhanaḥ sattva ākāśotpattilakṣaṇaḥ /
	samantabhadraḥ sarvātmā kāmaḥ sarvajagatpatiḥ // (2530)

	yac cittaṃ sarvasattvānāṃ dṛḍhatvāt sattva ucyate /
	samādhānād vajrasamo niścayair yāti vajratām // (2531)

	sattvādhiṣṭhānayogena vajrasattvaḥ punar bhavet /
	sa eva bhagavān sattvo vajrakāmas tathāgataḥ // (2532)

	svacittaprativedhādibuddhabodhir yathāvidhiḥ /
	sa eva bhagavān sarvatathāgatakulaṃ bhavet // (2533)

ity āha bhagavān anādinidhanasattvaḥ // (2534)

	tathāgatakulaṃ saiva saiva vajrakulaṃ smṛtam /
	saiva padmakulaṃ śuddhaṃ saivoktaṃ maṇisatkulam // (2535)

ity āha bhagavān sarvatathāgatacakraḥ // (2536)

sarvakulotpādanaguhyasiddhividhivistaratantram // (2537)


atha vajrapāṇir mahābodhisattvaḥ sarvatathāgatamudrābhidhānasiddhiguhyatantram udājahāra //: (2538)

tatredaṃ tathāgatacihnābhidhānasiddhiguhyatantraṃ bhavati //:

	sa eva bhagavān sattvo vajrasattvo hṛdi sthitaḥ /
	samādhānāt samādhis tu buddhabodhiprasādhakaḥ // (2539)

ity āha bhagavān buddhaḥ // (2540)

tatredaṃ tathāgatakulacihnābhidhānasiddhiguhyatantram //:

	vajraṃ suprativedhatvād aṅkuśaṃ grahamocakaḥ /
	sūkṣmavedhitayā vāṇaṃ sādhakakāras tu tuṣṭitaḥ // (2541)

	ratnas tu racanād uktaḥ sūryas tejovidhānataḥ /
	ketuḥ samucchrayaḥ proktaḥ smito hāsas tu kīrtitaḥ // (2542)

	rāgaśuddhitayā padmaṃ kośaḥ kleśāricchedanāt /
	cakro maṇḍalayogāt tu vāglāpāj japa ucyate // (2543)

	sarvavajraṃ tu viśvatvād varmadurbhedyayogataḥ /
	daṃṣṭrā bhīṣaṇayogāt tu bandho mudrāprayogataḥ // (2544)

	yathā hi bhagavān śaśvan vajrasattvas tu sarvagaḥ /
	tathā vajraṃ tu cihnādi bhāvayann iti sidhyati // (2545)

ity āha bhagavān sarvatathāgatacihnaḥ // (2546)

sarvakulacihnābhidhānasiddhiguhyatantram // // (2547)


atha vajrapāṇir mahābodhisattvaḥ sarvatathāgatamudrābandhotpattisiddhiguhyatantram udājahāra //: (2548)

tatredaṃ tathāgatamudrābandhotpattisiddhiguhyatantram //

	baddhvā vai vajraparyaṅkaṃ karābhyāṃ vajrabandhataḥ /
	vajrasattvasamādhisthaḥ śīghraṃ buddhatvam āpnuyāt // (2549)

ity āha bhagavān buddhaḥ // (2550)

tatredaṃ tathāgatakulamudrābandhotpattisiddhiguhyatantram //:

	yathārājñāṃ svamudrābhir mudryate rājaśāsanam /
	mahātmanāṃ svamudrābhir āmudryante tathā janāḥ // (2551)

	kāyavākcittavajrāṇāṃ pratibimbaprayogataḥ /
	mahātmanāṃ mahāmudrā iti vijñāya sidhyati // (2552)

ity āha bhagavān mudraḥ // (2553)

tatredaṃ vajrakulamudrābandhotpattisiddhiguhyatantram //:

	yathā hi samayais tīvraiḥ kaś cid bandho bhavej janaḥ /
	anatikramaṇīyais tu tathā sarvatathāgatāḥ // (2554)

	baddhā hi vajrabandhāgryamudrāsamayabandhanaiḥ /
	nātikramanty ā maraṇād iti vijñāya sidhyati // (2555)

ity āha bhagavān vajrasamayaḥ // (2556)

tatredaṃ dharmakulamudrābandhotpattisiddhiguhyatantram // :

	anatikramaṇīyā hi vajravāksarvaśo jinaiḥ /
	ayaṃ bandha iti jñātvā dharmam asya prasidhyati // (2557)

ity āha bhagavān vajradharmaḥ // (2558)

tatredaṃ karmakulamudrābandhotpattisiddhiguhyatantram //

	anatikramaṇīyā hi vajrājñā karma bhūri ca /
	ājñāvatas tu tat karma vijñāya laghusidhyati // (2559)

ity āha bhagavān vajraḥ // (2560)

sarvakulamudrābandhotpattisiddhividhivistaraguhyatantram // // (2561)


atha khalu bhagavān vajrapāṇiṃ mahābodhisattvam evam āha //:

	idam api mayā bhagavan parigṛhītam adhiṣṭhitaṃ ceti // (2562)

atha sarvatathāgatāḥ punaḥ samājam āgamya, vajrapāṇaye sarvatathāgatādhipataye sādhukārāṇy adaduḥ // (2563)

	sādhu te vajrasattvāya vajraratnāya sādhu te /
	vajradharmāya te sādhu sādhute vajrakarmaṇe // (2564)

	subhāṣitam idaṃ sūtraṃ vajrayānam anuttaram /
	sarvatathāgataṃ guhyaṃ mahāyānābhisaṃgraham // iti // (2565)

sarvatathāgatatattvasaṃgrahāt sarvakulakalpaguhyavidhivistaratantraṃ samāptam // // (2566)


(sarvakalpaguhyottaratantravidhivistaraḥ) (2567)

atha vajrapāṇir mahābodhisattvaḥ sarvatathāgatadharmottamasiddhitantram udājahāra //: (2568)

tatredaṃ tathāgatadharmottamasiddhitantram //:

	buddhadharmasamādhiṃ tu bhāvayan susamāhitaḥ /
	buddhānusmṛtiyogena siddhim āpnoti hy uttamām // (2569)

ity āha bhagavāṃs tathāgataḥ // (2570)

tatredaṃ tathāgatakuladharmottamasiddhitantram //:

	sarvasattvasamādhistho bhāvayan susamāhitaḥ /
	rāgānusmṛtiyogena prāpnuyāt siddhim uttamām // (2571)

ity āha bhagavān sarvatathāgatasamādhiḥ // (2572)

tatredaṃ vajrakuladharmottamasiddhitantram //:

	trilokavijayākāraṃ bhāvayan puratas tathā /
	vajrapāṇibalo bhūtvā trilokavijayī bhavet // (2573)

ity āha bhagavān vajrasattvaḥ // (2574)

tatredaṃ padmakuladharmottamasiddhitantram //:

	jagadvinayadharmaṃ tu bhāvayan puratas tathā /
	sarvākāravaropetaṃ vinayaṃ prakaroti saḥ //  (2575)

ity āha bhagavān vajradharmaḥ // (2576)

tatredaṃ maṇikuladharmottamasiddhitantram //:

	sarvārthasiddhirūpaṃ tu bhāvayan puratas tathā /
	sarvākāravaropetaṃ sarvasaṃpat sa lapsyate // (2577)

ity āha bhagavān vajrapāṇiḥ // (2578)

sarvakuladharmottamasiddhividhivistaratantram // // (2579)


atha vajrapāṇir mahābodhisattvaḥ sarvatathāgatadharmasamayasiddhitantram udājahāra //: (2580)

tatredaṃ tathāgatadharmasamayasiddhitantram //:

	buddhānusmṛtimān bhūtvā vajra vajra iti bruvan /
	sūkṣmavajraprayogeṇa buddhasiddhim avāpnute // (2581)

ity āha bhagavān buddhaḥ // (2582)

tatredaṃ tathāgatakuladharmasamayasiddhitantram //

	vajrasattvasamādhiṃ tu bhāvayan sūkṣmavajrataḥ /
	vajrasattvatvam āpnoti vajrasattvam udāharan // (2583)

ity āha bhagavān vajrasattvaḥ // (2584)

tatredaṃ vajrakuladharmasamayasiddhitantram //:

	trilokavijayākāraṃ saṃsmaran puratas tathā /
	hūṃ hūṃ hūṃ hūm iti procya siddhim āpnoty anuttarām // (2585)

ity āha bhagavān vajrahūṃkāraḥ // (2586)

tatredaṃ padmakuladharmasamayasiddhitantram // :

	jagadvinayarūpaṃ tu bhāvayan sūkṣmavajrataḥ /
	śudhya śudhya iti procya hy uttamāṃ siddhim āpnuyāt // (2587)

ity āha bhagavān vajradharmaḥ // (2588)

tatredaṃ maṇikuladharmasamayasiddhitantram //:

	sarvārthasiddhirūpaṃ tu bhāvayan sūkṣmavajrataḥ /
	sidhya sidhya iti procya hy arthasiddhiḥ parā bhavet // (2589)

ity āha bhagavān maṇidharmaḥ // (2590)

sarvakuladharmasamayasiddhividhivistaratantram // // (2591)


atha vajrapāṇir mahābodhisattvaḥ sarvatathāgatasaddharmajñānasiddhitantram udājahāra //: (2592)

tatredaṃ tathāgatasaddharmajñānasiddhitantram //

	anuakṣaraṃ tu saddharmaṃ samādhijñānasaṃbhavam /
	akāras tena dharmāṇām anutpāda iti smṛtaḥ // (2593)

	anena mudrāprayogeṇa bhāvayan prajñayā tataḥ /
	sarvākṣaramayaṃ jñānaṃ sidhyate saugataṃ kṣaṇāt // (2594)

ity āha bhagavān āryamañjuśrīsarvatathāgataḥ // (2595)

tatredaṃ tathāgatakulasaddharmajñānasiddhitantram //

	sarvatāthāgataṃ tattvam idaṃ sūtraṃ tu śaraddadhan /
	dhārayan vācyan siddhim āpnoty anuttarām // (2596)

ity āha bhagavān vajrasattvaḥ // (2597)

tatredaṃ vajrakulasaddharmajñānasiddhitantram //:

	pāpasattvahitārthāya buddhājñākaraṇāya ca /
	duṣṭānāṃ vinayārthāya māraṇena tu sidhyati // (2598)

ity āha bhagavān vajrakulaḥ // (2599)

tatredaṃ padmakulasaddharmajñānasiddhitantram //:

	svabhāvaśuddhim āgamya paramārtham iti smṛtam /
	bhāvayann idam ādyaṃ tu dharmeṇāśu prasidhyati // (2600)

ity āha bhagavān avalokteśvaraḥ // (2601)

tatredaṃ maṇikulasaddharmajñānasiddhitantram //:

	sarvasattvārthadānaṃ ca sarvāśāparipūraye /
	imaṃ maṇikule dharmaṃ bhāvayann āśu sidhyati // (2602)

ity āha bhagavān dharmaratnaḥ // (2603)

sarvakuladharmajñānasiddhividhivistaratantram //  // (2604)

atha vajrapāṇir mahābodhisattvaḥ sarvatathāgatasamādhikarmasiddhitantram udājahāra //: (2605)

tatredaṃ tathāgatasamādhikarmasiddhitantram //:

	samādhikarma buddhānāṃ buddhabodhiprasādhakam /
	idaṃ bhāvayamānas tu parāṃ siddhim avāpnuyāt // iti (2606)

ity āha bhagavān vajradhātuḥ (Tib) //
ity āha bhagavān Buddhaḥ (Ch.) // (2607)

tatredaṃ tathāgatakulasamādhikarmasiddhitantram //:

	vajrasattvasamādhīnām uttamaṃ karma bhūri ca /
	sarvasattvakaraṃ viśvam iti bhāvena sidhyati // (2608)

ity āha bhagavān vajraḥ // (2609)

tatredaṃ vajrakulasamādhikarmasiddhitantram //:

	pāpaśuddhinimittaṃ hi sarvapāpapradāmakam /
	māraṇaṃ sarvasattvānāṃ śraddadhānāṃ tu sidhyati // (2610)

ity āha bhagavān vajrī // (2611)

tatredaṃ padmakulasamādhikarmasiddhitantram //:

	sarvapāpaviśuddhātmā sarvaśuddhyā karoti saḥ /
	sarvakāryāṇi karmo 'yam iti bhāvena sidhyati // (2612)

ity āha bhagavān padmaḥ // (2613)

tatredaṃ maṇikulasamādhikarmasiddhitantram //

	sarvāśināṃ daridrāṇāṃ sarvāśāḥ paripūrayan /
	sarvārthasiddhiḥ sarvātmā sidhyate nātra saṃśayaḥ // (2614)

ity āha bhagavān ratnadhvajaḥ // (2615)

sarvakulasamādhikarmasiddhividhivistaratantram // // (2616)


atha vajrapāṇir mahābodhisattvaḥ sarvatathāgatasūkṣmajñānasiddhitantram udājahāra //  (2617)

tatredaṃ sūkṣmajñānasiddhitantraṃ bhavati //:

	sūkṣmavajravidhiṃ śaśvad yojayan sarvabhāvataḥ /
	sarvākāravaropetāṃ pañcābhij.ām avāpnyāt // (2618)

ity āha bhagavān buddhaḥ // (2619)

tatredaṃ tathāgatakulasūkṣmajñānasiddhitantram //

	nāncāryasya nānyasya nāśiṣyasyāsutasya vā /
	purataḥ prakāśayen mudrāḥ siddhir āsāṃ suguhyataḥ // (2620)

ity āha bhagavān vajradharaḥ // (2621)

tatredaṃ vajrakulasūkṣmajñānasiddhitantram //:

	sūkṣmavajraprayogeṇa nāsāhūṃkārayogataḥ /
	vajrakrodhasamādhisthaḥ sarvakāryāṇi sādhayet // (2622)

ity āha bhagavān vajraḥ // (2623)

tatredaṃ padmakulasūkṣmajñānasiddhitantram //

	vajradṛṣṭiṃ samādhāya sūkṣmavajraprayogataḥ /
	mahāpadmasamādhistho rāgaisddhim avāpnuyāt // (2625)

ity āha bhagavān padmarāgaḥ // (2625)

tatredaṃ maṇikulasūkṣmajñānasiddhitantram //:

	dīptadṛṣṭiḥ susūkṣmā tu vajraratnasamādhinā /
	sūkṣmavajraprayogageṇa sarvārthākarṣaṇo bhavet // (2626)

ity āha bhagavān vajrapāṇiḥ // (2627)

sarvakulasūkṣmajñānasiddhitantram // (2628)


atha vajrapāṇir mahābodhisattvaḥ sarvatahāgatacakṣurjñānasiddhitantram udājahāra //: (2629)

tatredaṃ tathāgatacakṣurjñānasiddhitantram //:

	yadā mudrā samādhir vā sādhanāyopayujyate /
	tadā khe dhāvataḥ śubhās tatrākārāḥ sa paśyati // (2630)

	tadā jānīta matimān buddhacakṣur idaṃ mama /
	tataḥ prabhṛti buddhānāṃ sarvakalpāni sādhayet // (2631)

ity āha bhagavān buddhaḥ // (2632)

tatredaṃ tathāgatakulacakṣurjñānasiddhitantram //:

	yāvanto bhāvā vidyante sthāvarā jaṅgamās tathā /
	teṣāṃ ca pratibimbāni paśyati khe pradhāvataḥ // (2633)

	āgacchan gacchato vāpi vajracakṣurviśuddhitām /
	jānan vai pūjayā sddhim āpnoty anuttarām // (2634)

ity āha bhagavān vajrasattvaḥ // (2635)

tatredaṃ vajrakulacakṣurjñānasiddhitantram //:

	savyāpasavyavartinyaḥ khe tāḥ paśyati cakṣuṣā /
	ākāśadhātavaḥ śīghraṃ bhramanto hy abhrasaṃnibhāḥ // (2636)

	tān dṛṣṭvā na hi bidhyeta mudrās tā vajrasaṃbhavāḥ /
	tāsāṃ grahaṇato mudrāḥ sidhyante mudracakṣuṣaḥ // (2637)

ity āha bhagavān vajraḥ // (2638)

tatredaṃ padmakulacakṣurjñānasiddhitantram //:

	śvetān raktān sitān pītān yadā paśyanti maṇḍalān /
	tadā saṃcintyatāṃ yānti sidhyante vajracakṣuṣaḥ // (2639)

((ity āha bhagavān vajrapadmaḥ //
ity āha bhagavān avalokiteśvaraḥ //)) (2640)

tatredaṃ maṇikulacakṣurjñānasiddhitantram //:

	ākāśe ratnasaṃkāśā hiraṇyādiṣu sādṛśaḥ /
	yadā tu paśyate khe tu khacakṣuḥ sidhyate sadā // (2641)

ity āha bhagavān vajragarbhaḥ // (2642)

sarvakulacakṣurjñānasiddhividhivistaratantram // //


atha vajrapāṇir mahābodhisattvaḥ sarvatathāgatakarmottamasiddhitantram udājahāra //: (2644)

tatredaṃ tathāgatakarmottamasiddhitantram //:

	karmamaṇḍalayogena pūjayan sarvanāyakān /
	rāgasaukhyavipākārthaṃ buddhasiddhim avāpnyāt // (2645)

ity āha bhagavān buddhaḥ // (2646)

tatredaṃ tathāgatakarmottamasiddhitantram //:

	guhyapūjāṃ prakurvāṇo rāgo 'ham iti bhāvayan /
	prāpnuyād uttamāṃ siddhiṃ vajrarāgasamadyutim // (2647)

ity āha bhagavān kāmaḥ // (2648)

tatredaṃ vajrakarmottamasiddhitantram //:

	guhyapūjāṃ prakurvānaḥ krodho 'ham iti bhāvayan /
	prāpnuyād uttamāṃ siddhiṃ trilokavijayottamām // (2649)

((ity āha bhagavān vajrapāṇiḥ // )) (2650)


tatredaṃ padakulakarmottamasiddhitantram //:

	antargatena manasā kāmaśuddhiṃ tu bhāvayan /
	svaretobindubhir buddhān pūjayan siddhim āpnuyāt // (2651)

ity āha bhagavān avalokiteśvaraḥ // (2652)

tatredaṃ maṇikulakarmottamasiddhitantram //:

	vajragarvāṃ samādhāya named āśayakampitaiḥ /
	praṇāmaparamo nityam abhiṣekāṃ samāpnyāt // (2653)

ity āha bhagavān vajrābhiṣekaratnaḥ // (2654)

sarvakulakarmottamasiddhividhivistaratantram // // (2655)


atha vajrapāṇir mahābodhisattvaḥ sarvatathāgatakarmasamayaguhyasiddhitantram udājahāra //: (2656)

tatredaṃ tathāgatakarmasamayaguhyasiddhitantram //:

	kāmādyāḥ sarvasaukhyā me sadaiva hṛdaye sthitāḥ /
	aho sattvārthatā nāma virāgo yatra deśayate // (2657)

	ayaṃ hi karmasamayas tathāgatasamādhinā /
	bhāvayan pūjayed buddhān uttamāṃ siddhim āpnuyāt // (2658)

ity āha bhagavān buddhaḥ // (2659)

tatredaṃ tathāgatakarmasamayaguhyasiddhitantram //:

	samantabhadrakāmo 'haṃ sarvasattvasukhapradaḥ /
	vajrasattvasamādhisthaḥ pūjayan siddhim āpnyāt // (2660)

ity āha bhagavān kāmaḥ // (2661)

tatredaṃ vajrakulakarmasamayaguhyasiddhitantram //:

	samantabhadrakrodho 'haṃ sarvasattvahitaṃ karaḥ /
	vajrahūṃkārayogena pūjayan siddhim āpnuyāt // (2662)

ity āha bhagavān vajrapāṇiḥ // (2663)


tatredaṃ padmakulakarmasamayaguhyasiddhitantram //:

	samantabhadrarāgo 'haṃ sarvasaukhyapradaḥ svayam /
	jagadvinayarūpasthaḥ pūjayan siddhim āpnuyāt // (2664)

ity āha bhagavān padmarāgaḥ // (2665)

tatredaṃ maṇikulakarmasamayaguhyasiddhitantram //

	samantabhadro rājāhaṃ sarvasattvamahārthadaḥ /
	sarvārthasiddhirūpeṇa pūjayan siddhim āpnuyāt // (2666)

ity āha bhagavān sarvārthasiddhiḥ // (2667)

sarvakulakarmasamayaguhyasiddhividhivistaratantram // // (2668)


atha vajrapāṇir mahābodhisattvaḥ sarvatathāgatakarmadharmatottamasiddhitantram udājahāra //: (2669)

vajra(?) tatredaṃ tathāgatakarmadharmatottamasiddhitantram //:

	dakṣiṇāgryābhimukhataḥ kavacan svasamādhinā /
	nibadhyoṣṇīṣasaṃsthā tu rakṣātyantaṃ bhaviṣyati // (2670)

iti āha bhagavān buddhaḥ // (2671)

tatredaṃ tathāgatakulakarmadharmatottamasiddhitantram //:

	saṃlikhya tu bhagākāraṃ kuḍye meḍhraṃ samutthitam /
	yāṃ striyaṃ cintayed vṛddhaṃ kuryāt sāsya vaśībhavet // (2672)

ity āha bhagavān āryavajrapāṇiḥ // (2673)

tatredaṃ vajrakulakarmadharmatottamasiddhitantram //:

	bhūmau yakṣamukhaṃ likhya yasyāgryāṅulito nakham /
	nihatya cakṣurdeśe tu samākarṣet striyo varāḥ // (2674)

ity āha bhagavān vajrasattvaḥ // (2675)

tatredaṃ padmakulakarmadharmatottamasiddhitantram //:

	padmaṃ gṛhya karābhyāṃ tu nirīkṣan rāgaśuddhitām /
	vajradṛṣṭyā tu sa strīṇāṃ gamayed antitas tathā // (2676)

ity āha bhagavān vajradharaḥ // (2677)

tatredaṃ maṇikulakarmadharmatottamasiddhitantram //:

	vajraratnasamādhistho maṇiṃ gṛhyan tu pāṇinā /
	ratnahūṃkārayogena mārayet sarvayoṣitaḥ // (2678)

(( ityāha bhagavān vajrahūṃkāraḥ // )) (2679)

sarvakulakarmadharmatottamasiddhividhivistaratantram // // (2680)


atha vajrapāṇir mahābodhisattvaḥ sarvatathāgatakarmakāryasiddhitantram udājahāra // (2681)

tatredaṃ tathāgatakarmakāryasiddhitantram //:

	pūjākarmavidhiṃ yojya yad yat kāryaṃ tu cintayet /
	tat tad vijñāpya mudrāṃ tu sādhayeta vicakṣaṇaḥ // (2682)

((ity āha bhagavān vajradhātuḥ (Ch.)
ity āha bhagavān buddhaḥ // (Tib) )) (2683)

tatredaṃ tathāgatakulakarmakāryasiddhitantram //

	guhyapūjāvidhiṃ yojya vajrasattvasamādhinā /
	yatkāryaṃ vadate tat tu śīghraṃ siddhim avāpnuyāt // (2684)

ity āha bhagavān vajradharaḥ // (2685)

tatredaṃ vajrakulakarmakāryadiddhitantram //:

	kulaguhyamahāpūjāṃ kṛtvā krodhasamādhinā /
	yat kiñcit cintayet prājñaḥ sa śīghraṃ siddhim eṣyati // (2686)

ity āha bhagavān vajrakrodhaḥ // (2687)

tatredaṃ padmakulakarmakāryasiddhitantram //:

	kṛtvā tu mānaṣīṃ pūjāṃ lokeśvarasamādhinā /
	yat kāryaṃ cintayet prājñaḥ tat sarvaṃ śīghram āpnuyāt // (2688)

ity āha bhagavān padmadharaḥ // (2689)

tatredaṃ maṇikulakarmakāryasiddhitantram //

	kṛtvā dhūpādibhiḥ pūjāṃ vajragarbhasamādhinā /
	yat kāryaṃ cintayet prājñaḥ tat sarvaṃ sidhyati kṣaṇāt // (2690)

ity āha bhagavān vajragarbhaḥ // (2691)

sarvakulakarmakāryasiddhividhivistaratantram // // (2692)


atha vajrapāṇir mahābodhisattvaḥ sarvatathāgatamudrābhāvanāsiddhitantram udājahāra //: (2693)

tatredaṃ tathāgatādhiṣṭhānayogasiddhitantraṃ bhavati //:

	sūkṣmavajraprayogeṇa buddhayogasamāhitaḥ /
	uttamāṃ siddhim āpnoti buddhamudrāprasādhakaḥ // (2694)

ity āha bhagavān vajrapāṇis tathāgataḥ // (2695)

tatredaṃ tathāgatakulasattvādhiṣṭhānayogasiddhitantram //

	sattvo hi sarvapratyātmā mamāpy ātmani saṃsthitaḥ /
	ity adhiṣṭhāya sattvo 'ham ahaṃkāreṇa bhāvayan sidhyati // (2696)

ity āha bhagavān sarvatathāgatamahāyānābhisamayo vajrasattvaḥ // (2697)

tatredaṃ vajrakulavajrādhiṣṭhānayogatantram //:

	yathā sattvas tathā mudrā yathā mudrās tathā hy aham /
	anena bhāvayogena sarvamudrās tu sādhayet // (2698)

ity āha bhagavān vajradharaḥ // (2699)

tatredaṃ padmakuladharmādhiṣṭhānayogatantram //

	dharmamudrāprayogeṇa sūkṣmavajreṇa bhāvanā /
	vāṅmudrāṇāṃ tu tāḥ sarvāḥ mahāsattvasamādhir hi // (2700)

ity āha bhagavān āryāvalokiteśvaraḥ // (2701)

tatredaṃ maṇikulakarmādhiṣṭhānayogatantram //

	sarvabuddhābhiṣekāṇi pūjāsamayasiddhayaḥ /
	bhagavān iti bhāvena sādhayed vajrakarmāṇi /
	vajrakarmāṇi sādhayet bhagavān iti bhāvayan // (2702)

ity āha bhagavān vajrakarmaḥ // (2703)

sarvakulamudrābhāvanāsiddhividhivistaratantram // // (2704)


atha bhagavantaḥ sarvatathāgatāḥ punaḥ samājam āgamya,
bhagavate sarvatathāgatacakravarine vajrapāṇaye mahābodhisattvāya sādhukārāṇy adaduḥ //: (2705)

	sādhu te vajrasattvāya vajraratnāya sādhu te /
	vajradharmāya te sādhu sādhu te vajrakarmaṇe // (2706)

	subhāṣitam idaṃ sūtraṃ vajrayānam anuttaram /
	sarvatāthāgataṃ guhyaṃ mahāyānābhisaṃgraham // iti (2707)

sarvatathāgatatattvasaṃgrahāt sarvakalpaguhyottamatantravidhivistaraḥ parisamāptaḥ // (2708)


(sarvakalpānuttaratantra) (2709)

atha vajrapāṇir mahābodhisatt imāṃ gāthām abhāṣat //:

	durdṛṣṭāṃ viraktānām idaṃ guhyaṃ na yugyate /
	sarvasattvahitārthāya vakṣyāmi vidhayas tathā // iti (2711)

atha vajrapāṇir mahābodhisattvaḥ punar api sarvatathāgatpacāravidhivistaram abhāṣat //: (2712)

tatrāyaṃ tathāgatakulopacāravidhivistaraḥ //: (2713)

tatrāyaṃ hṛdayopacāravidhivistaro bhavati //:
mahāmaṇḍalaṃ dṛṣṭvā dhūpapuṣpadīpagandhapūjāṃ mudrābhiḥ kṛtvā tato vajravācā jāpam ārabhet // (2714)

tatrāyaṃ jāpavidhir bhavati //:
yathāsthānasthitaś caturmāsaṃ catuḥsaṃdhyaṃ dhūpādibhir yathāvat pūjāṃ kṛtvā,
sarvatathāgatamahāyānābhisamayanāmāṣṭaśatena sarvatathāgatān adhiṣṭutya,
caturmudrāpraṇāmayogena praṇamann ātmaniryātanapūjā kāryānena mantracatuṣṭayena // (2715)

	oṃ sarvatathāgatapūjopasthānāyātmānaṃ niryātayāmi,
	sarvatathāgatavajrasattvādhiṣṭhasva mām // (2716)

	oṃ sarvatathāgatapūjābhiṣekāyātmānaṃ niryātayāmi,
	sarvatathāgatavajraratnābhiṣiñca mām // (2717)

	oṃ sarvatathāgatapūjāpravartanāyātmānaṃ niryātayāmi,
	sarvatathāgatavajradharma pravartaya mām // (2718)

	oṃ sarvatahāgatapūjākarmaṇa ātmānaṃ niryātayāmi,
	sarvatathāgatavajrakarma kuru māṃ // (2719)

tato 'viraktaḥ sarvakāmaguṇeṣu sarvāhāraḥ sarvakāmopabhogī hṛdayārthataḥ svam ātmānaṃ buddhabimbaṃ purato vāṅmātreṇāpi bhāvayan yathākāmakaraṇīyatayāṣṭaśataṃ vajravācā jāpann āśu prasidhyati. (2720)

ity āha bhagavān vajrasattvaḥ // (2721)

athottamasiddhim icchet /
tataḥ icchantena paṭe bhagavantaṃ tathāgataṃ madhye lekhayet / (2722)

tasya caturmāhāsattvamaṇḍalayogena yathābhirucitavarṇābharaṇā mahāsattvāś candramaṇḍalapratiṣṭhitā lekhyāḥ koṇabhāgeṣu kuladevya iti // (2723)

tataḥ paṭasyodārāṃ pūjāṃ kṛtvā, yathāvaj japayogena tāvaj japed yāvan māsacatuṣṭayam / (2724)

tataḥ sakalāṃ rātriṃ japet /
tataḥ prabhāte sarvatathāgatatattvādim uttamasiddhim avāpnoti / (2725)

ity āha bhagavān vajradharaḥ // (2726)

atha mudrāsādhanam icchantena sarvatathāgatasattvavajrimudrāṃ baddhvā,
paṭasyāgrato vajravācā śatasahasraṃ yathākāmakaraṇīyatayā yathāvad bandhan muñcaṃś ca japet // (2727)

tato 'nte sakalāṃ rātrim aviśramataḥ kaṃ cit kālaṃ muñcan yathavac ca bandhan japet / (2728)

tato mudrā jvalaty āviśaty uttiṣṭhati vācaṃ muñcati // iti (2729)

tato mudrābandhenotpatati /
kāmarūpī bhavati /
antardhāti /
sarvakarmāṇi ca karoti /
sarvamudrāś ca baddhamātrā yathāvat sarvakarmāṇi kurvanti / (2730)

ity āha bhagavān vajradharaḥ // (2731)


atha samādhayo 'dhīpset /
tena sūkṣmavajrād ārabhya, yaṃ samādhiṃ abhirocet taṃ hṛdayayogato 'bhyaset tāvad yāvac caturmāsam / (2732)

tato 'nte sakalāṃ rātriṃ paryaṅkabaddhaḥ samāpannaḥ sthātavyaḥ. tetathāgatādyāḥ sarvasiddhaya āmukhībhavati // (2733)

tato yādṛśy abhirucis tādṛśīsiddhiḥ (2734)

itya āha bhagavān vajrasattvaḥ // (2735)


atha karmasādhanaṃ bhavati //:
tathaiva japen māsaṃ ekaṃ sādhayet /
tato 'nte sakalāṃ rātriṃ japet / (2737)

tataḥ sarvakarmasiddhim avāpntoti (2737)

ity āha bhagavān vajradharaḥ (2738)


atha karmāṇi bhavanti //:
sakṛd uccāritenātmaparagrāmanagararakṣā bhavati kabacabaddhādibhiḥ // (2739)

āveśayet ca candanena sugandhena spṛṣṭāspṛṣṭavajrāṅkuśaśarahastaratnasūryadhvajadantapaṅkutipadmakhaḍgacakrajihvāsarvavajrakavacadaṃṣṭrāmuṣṭimudrādīni sarvabhāvāny āveśayati sakṛj japtena / (2740)

māyākarma ca mayūrapattrapicchake vajrān viddhvā bandhayet /
tatas taṃ mayūrāṅgapicchakaṃ sattvavajrimudrayāvapīḍya tāvaj japed yāvat sarvatathāgatamudrāviśati // (2741)

tataś ca picchakān nānādyāni rūpāṇi paśyati // (2742)

tataḥ prabhṛti tena picchakena sarvarūpāṇi vidhivad darśayati / (2743)

tenaiva picchakena sakṛjjaptabhrāmitenātmanaḥ sarvarūpāṇi darśayati // (2744)

tenaiva picchakena laukikāni māyākarmāṇi darśayanti /
buddhabodhisattvabimbāny api darśayati // (2745)

daśasu dikṣu sarvabuddhakṣetreṣu tathāgatāḥ sasarṣanmaṇḍalāḥ samārasenādharṣaṇādibuddharddhivikurvitāni kurvanto darśayati /
yāvat sarvākāravaropetaṃ buddharūpam ātmānaṃ bhavatīti // (2746)

vaśīkaraṇaṃ kartukāmaḥ sarvatathāgatasattvavajrīmudrāṃ baddhvā tāvaj japed yāvat sā mudrā jvalati // (2747)

tataḥ prabhṛti mudrābandhena sarvatathāgatān apy ārāgayati vaśīkaroti kiṃ punaru anyān sattvān // (2748)

atha laukikottamasiddhayaḥ sādhayitukāmena tenādita eva tathaiva japatā māsam ekam aṣṭasāhasrikeṇa japena,
tato 'nte mudrāṃ baddhvā,
tathaiva sakalāṃ rātriṃ japet tāvad yāvan mudrā jvalati // (2749)

tataḥ prabhṛti mudrābandhena laukikasiddhividyādharasiddhīnām ekatarā bhavati // (2750)

ity āha bhagavān vajradharaḥ // (2751)

tathāgatakulopacāravidhivistaraḥ parisamāptaḥ // // (2752)


atha vajrakulopacāravidhivistaro bhavati //:
tatrādita eva pūrvasevāṃ kuryāt /
tatraiva yathākāmakaraṇīyatayākṣaralakṣaṃ japet / (2753)

tato 'nte sakalāṃ rātriṃ japet / (2754)

tataḥ prabhṛti sarvasattvanigrahānugrahakṣamo bhavati / (2755)

ity āha bhagavān vajradharaḥ // (2756)


atha sādhayitum icchantena yathāvat paṭaḥ śeśrāpayitavyaḥ / (2757)

tatas tathaiva pūjāṃ kṛtvā,
māsam ekaṃ sarvakāmabhojī yathākāmakaraṇīyatayāṣṭasāhasrikeṇa jāpena catuḥsaṃdhyā vajravācā japet / (2758)

tāvad yāvan māsānte paṭasyodārāṃ pūjāṃ kṛtvā,
vajrahūṃkāramahāmudrāṃ baddhvā,
tāvaj japed yāvat tasmān mudrābandhād dhūṃkāraśabda udbilasṛtaḥ / (2759)

tataḥ prabhāte maheśvarādayo devādhipatayaḥ sagaṇaparivārāḥ puraḥ sthitvājñāṃ mārgayanti // (2760)

tato vidyādhareṇaivaṃ vaktavyam (2761)

	yadāhaṃ brūyām ``āgacchatedaṃ kuruta'', tadā bhavadbhir āgatya mamājñā kāryā // iti (2762)

tataḥ prabhṛti sakalatrilokādhipatir bhavati // (2763)

yathecchayā ca muhūrtamātreṇa sakalaṃ tribhuvanam ājñāpayan bhramati /
punar apy eti ca nigrahānugrahaṃ kurvan, (2764)

divyāni trilokabhogāni copabhuñjan, yathākāmakaraṇīyatayā savasurādhipatiyoṣitādyāḥ sarvayoṣita ārāgayitvopabhuñjati /
na ca tasya kaś cit kiṃ cic chaknoti kartum / (2765)

hūṃkāreṇa ca sarvaduṣṭadevādīn pātayan, tato 'ntarakalpasahasrāṇi jīvati / (2766)

ity āha bhagavān vajradharaḥ // (2767)


atha mudrāsādhanam icchet // (2768)

yathāvaj japaṃ kṛtvā,
māsānte vajrahūṃkārasamayamudraṃ baddhvā sakalāṃ rātriṃ japet /
tataḥ prabhāte mudrā siddhā bhavanti // (2769)

tato yathāvan mudrābandhena hūṃkāraprayuktenākāśagamanaviśvasaṃdarśanāntardhānamāyāsaṃdarśanasarvāveśanākarṣaṇavaśīkaraṇasarvatuṣṭisaṃjananasarvaratnābhiharaṇamahātejojvālāsaṃdarśanaratnavṛṣṭisaṃdarśanamahāṭṭahāsapramuñcanasarvasattvasaṃśodhanachindanabhindanartucakraparivartanayathāvattattvollāpanasarvakarmapravartanarakṣājambhanastambhatrāsanamāraṇasarvasattvamudraṇakāmaratikriyāpravartanābhiṣekasarvabhāvagāyāpananṛtyāpanāhvāpanapraveśanasphoṭanāveśanādīni sarvakarmāṇi karoti (2770-2775)

atha sūkṣmajñānasādhanam ucchet / (2776)

tena vajrahūṃkārasamādhim abhyasatā tathaiva jāpayogena māsam ekaṃ sādhayitavyam / (2777)

tato 'nte tenaiva samādhinā sakalāṃ rātriṃ japet /
tāvad yāvat prabhāte pañcābhijño bhūtvā sarvasattvānugrahanigrahakṣamo bhavati (2778)

ity āha bhagavān vajradharaḥ // (2779)

atha karmasādhana icchet / (2780)

tena tathaiva japatā māsam ekaṃ sādhayitavyam // (2781)

tato 'nte sakalāṃ rātriṃ japet /
tataḥ sarvakarmāṇi sidhyanti / (2782)

ity āha bhagavān vajradharaḥ // (2783)


tataḥ karmāṇi bhavanti //
sakṛd uccāritena manīṣitayā rakṣādīni sarvakarmāṇi karoti // (2784)

vajrakulopacāravidhivistaraḥ parisamāptaḥ // // (2785)


atha padmaklopacāravidhivistaro bhavati //:
tatrādita eva tāvac chatasahasraṃ japet /
pūrvasevākṛto bhavati // (2786)

tataḥ sādhanaṃ bhavati //:
paṭe bhagavantaḥ sarvajagadvinayādyāḥ kartavyās tasya sarvapārśveṣu caturmaṇḍalayogena mahāsattvacatuṣṭayaḥ kāryante ca devyaḥ / (2787)

tataḥ sa eva japavidhivistaro māsānte sakalāṃ rātriṃ japet /
tataḥ sarvajagadvinayo bhagavān āgacchati /
yathākālaṃ vajreṇābhipracārayati / (2788)

ity āha bhagavān vajradharaḥ // (2789)

atha mudrāsādhanam icchet /
tena tathaiva padmavajrimudrābandhaṃ kṛtvā yathāvan muñcyāṣṭasāharikeṇa japena catuḥsaṃdhyaṃ japet / (2790)

tataḥ sakalāṃ rātriṃ mudrābandhena japet /
prabhāte siddhir bhavati /
tato mudrābandhena yathāvat sarvajagadvinayaṃ karoti / (2791)

ity āha bhagavān avalokiteśvaraḥ // (2792)

atha samādhinayasādhanam icchet /
tena tathaiva māsānte sakalāṃ rātriṃ yathābhirucitena samādhinā japo dātavyaḥ /
tataḥ prabhāte sarvasamādhayaḥ āmukhībhavati // (2793)

ity āha bhagavān vajradharaḥ // (2794)


atha karmasādhanam icchet /
tathaiva japya māsānte sakalāṃ rātriṃ japet /
tataḥ sarvakarmakṣamo bhavati / (2795)

ity āha bhagavān vajradharaḥ // (2796)

padmakulopacāravidhivistaraḥ parisamāptaḥ // // (2797)


atha maṇikulopacāravidhivistaro bhavati // (2798)

tatrādita eva sarvatathāgatapraṇāmacatuṣṭayaṃ kṛtvā śatasahasraṃ japet /
tatas tathiava paṭe bhagavantaṃ sarvārthasiddhiṃ caturmudrāmaṇḍalayogena likhet /
tatas tathaiva pūjāṃ kṛtvā tathaiva sādhayet /
māsānte sakalāṃ rātriṃ japet / (2799)

tataḥ prabhāte bhagavān sarvatathāgatābhiṣekaratna ākāśagarbho bodhisattva āgatyābhiṣekaṃ dadāti /
tenābhiṣekeṇa trisāhasramahāsāhasralokadhātau vidyādharacakravartī bhavati / (2800)

ity āha bhagavān vajradharaḥ // (2801)

atha mudrāsādhanam icchet /
tena tathaiva dharmavajriprayogeṇa vajraratnamudrā yathāvat sādhyā sarvāśākarmakarī bhavati / (2802)

ity āha bhagavān vajradharaḥ // (2803)

atha maṇijñānam icchet sādhayitum /
tena tathaiva vajraratnodbhavasamādhir yathānukramato bhāvayitavyaḥ /

	niṣvabhāvād ākāśāt kathaṃ ratnasaṃbhava iti
	ratnāc ca kathaṃ bodhisattvakāyasaṃbhava ity

imaṃ samādhiṃ catuḥsaṃdhyaṃ bhāvya japed yathopari / (2805)

tato māsānte tenaiva samādhinā sakalāṃ rātriṃ japet /
tataḥ prabhāte sarvatathāgatair āgatya yathābhirucito 'bhyṣicyata (2806)

ity āha bhagavān ākāśagarbhaḥ // (2807)

atha karmasādhanaṃ bhavati /
tena tathaiva japatā māsānte sakalāṃ rātriṃ japet /
tataḥ prabhāte bhagavān ākāśagarbhaḥ sarvārthasādhako bhavatīti / (2808)

tataḥ sarvakarmāṇi kuryāt / (2809)

ity āha bhagavān āryavajradharaḥ // (2810)

maṇikulopacāravidhivistaraḥ samāptaḥ // (2811)



athāyaṃ sarvakulasādhāraṇasādhanopacāravidhivistaro bhavati //: (2812)

tatrādita eva sarvahṛdayopacāravidhivistaro bhavati // (2813)

hṛdayamanīṣitāni sarvatathāgatānāṃ sidhyantām ity uccārya hṛdayaṃ yathābhirucito japya sādhanavidhiḥ kartavya iti // (2814)

tatrāyaṃ mudropacāravidhiḥ //
sarvamudrā me priyā bhavantv ity uktvā samayamudrāṃ baddhvā yathābhirucito yathāśaktyā japet /
tato yathāvat siddhir iti // (2815)

tatrāyaṃ sarvamantropacāravidhiḥ //
niṣprapañcā vāk siddhir bhavatu /
sarvatathāgatasamādhayo me ājāyantām ity ukutvā mantraṃ yathābhirucito japet /
eṣā siddhir iti // (2816)

tatrāyaṃ vidyopacāravidhiḥ //
avidyāndhā bateme sattvāḥ sarvatathāgatāś ca vidyādhigamasaṃvarabhūtā ity uktvā vidyāṃ yathābhirucito japya sādhanam āvahet // (2817)

ity āha bhagavān āryavajradharaḥ // (2818)

atha sarvahṛdayamudrāmantravidyānāṃ yathākāmakaraṇīyatayā vajrajāpavidhivistaro bhavati // (2819)

	yasya sattvasya hṛn mudrāṃ mantraṃ vidyāṃ tu sādhayet /
	jāpārthatas tam ātmānaṃ sattvaṃ vā sādhya sidhyati // (2820)

ity āha bhagavān vajrasattvaḥ // (2821)

sarvakulasādhāraṇajāpavidhivistaraḥ parisamāptaḥ // (2822)

athasarvakulasādhāraṇasiddhividhivistaro bhavati // (2823)

atrādita eva tathāgatakulasiddhayaḥ //
tad yatha, arthaniṣpattisiddhiḥ, ṛddhisiddhiḥ, vidyādharatvam, mahāsiddhiś ceti // (2824)

tatrārthasiddhiniṣpattir bhavati //
yatra nidhiśaṅkā bhavet tatra mudrāṃ baddhvā svasamādhinā tan nidhisthānaṃ vajradṛṣṭyā nrīkṣayet /
yadi vajrākāramūrtiścutaṃ paśyati tato jñātavyaṃ nidhir atrāstīti // (2825)

tato vajrasphoṭasamayamudrāṃ baddhvotkhanya yathākāmakaraṇīyatayā gṛhuṇīyāt / acirāc cāpnoti (2826)

ity āha bhagavān vajrasattvaḥ // (2827)

tatra rddhisiddhiniṣpattir bhavati //

yāṃ mudrāṃ sādhayed vajrasddhir ity uktvā rddhisiddhiś caturvidhā bhavati / (2828)

[tad yathā]
jalasyopari caṅkramaṇaniṣīdanādikam /
tathāgatādisarvarūpasaṃdarśanam /
yāvad abhirucis tāvad adṛśyatvam /
ākāśagāmī ca [yo]janasahasramūrdhnam utpa[ta]ty adhastāc ca gacchaty āgacchati // (2829)

sarvadiśaś ca yojanasahasrād yathābhirucitavegaḥ paribhramyāgacchati /
yojanasahasrād adhvena sarvasattvamanīṣitāni jānāti // (2830)

sarvabhāvāni ca cakṣuṣā paśyati /
śrotreṇa śṛṇoti /
sarvadikṣu ca yojanasahasrād adhvena manobhirucitāḥ sarvastriyo 'ṅge samutkṣipyānayati // (2831)

sarvahiraṇyasuvarṇamaṇimuktādayaś ca sarvārthān apaharati //
na cāsya kaścit kiṃ cic chaknoti kartum /
yad vajreṇāpy adhṛṣyo bhavati, kiṃ punar apy anyaiḥ // (2832)

daśapuruṣasahasrabalī, nityārogyavān, nityaṃ sarvakāmopabhojī, sadā yauvano, divyarūpī, sarvatathāgatān savajrasattvān paśyan pūjayaṃś cānuttaravajrasiddhiś catvāri varṣasahasrāṇi jīvati (2833)

ity āha bhagavān sarvatathāgatavajrarddhi[siddhi]ḥ // (2834)


tatreyaṃ vajravidyādharasiddhiniṣpattir bhavati //

mudrāṃ sādhayan vajravidyādhara iti brūyāt //
siddhayā vajravidyādharacakravartī bhavati //
sarvakāmopabhogī sahasrabuddhakṣetram ekakṣaṇena paribhramyāgacchati // (2835)

sarvasukhāni paribhuñjan dviraṣṭavarṣavapur ākuñcitakuṇḍalakeśadhārimahāvajravidyādharaḥ sarvatathāgatān savajrasattvān paśyan mahākalpasthāyī bhavati (2836)

ity āha bhagavān sarvatathāgatavidyādharaḥ // (2837)


tatra mahāsiddhiniṣpattir bhavati //
svamudrāṃ hṛdayārthataḥ sādhayet /
svamudrāsattvarūpī bhavaty ekakṣaṇena daśasu dikṣu sarvalokadhātuṣu viśvarūpī viśvakriyāpravartakaḥ (2839)

sarvatathāgatān savajrasattvān dṛṣṭvā sarvākāravaropetābhiḥ sarvatathāgatapūjābhiḥ saṃpūjyāśeṣānavaśeṣasattvārthaṃ ca kṛtvā punar apy āyāti // (2839)

sarvalokadhātusarvakāmasarvasukhasaumanasyāni sarvākāravaropetāny upabhuñjan vajrasattvasamo mahābodhisattvo 'śeṣānavaśeṣamahākalpāyur bhavati (2840)

ity āha bhagavān sarvatathāgatasiddhiḥ // (2841)


tatraitā vajrakulasiddhayaḥ //
tadyathā
trilokavijayasiddhiḥ /
sarvābhiṣekasiddhiḥ /
sarvasukhasaumanasya siddhiḥ /
uttamasiddhir iti // (2842)

tatra trilokavijayasiddhir bhavati //
trilokavijayamudrāṃ baddhvā maheśvaraṃ vā[mapā]denākramya sādhayet /.
tataḥ sā pratimā nādaṃ muñcati /
tato *hūṃkāraḥ (huṃkāraḥ, ed.) prayoktavyaḥ / (2843)

*hūṃkāra(huṃkāra-, ed.)prayuktamātre maheśvarādayaḥ sarvatrailokyādhipatayaḥ saparivārāḥ sādhakasya purata. āgatyājñāvaśyavidheyā bhavanti // (2844)

tataḥ prabhṛti sarvatrilokādhipatir vajradharo bhavati /
ākāśena gacchati /
sakalatrilokacakraṃ parikramyāgacchati /
duṣṭadevādayaś ca sarvasattvān *hūṃkāreṇa (huṃkāreṇa, ed.) damayati / (2845)

sarvatathāgatavajra*hūṃ(-huṃ, ed.)kārarūpī sakalatrilokam ājñayā vartayan sarvatathāgatān savajrasattvān paśyann ārāgayaṃś ca varṣasahasraṃ jīvati (2846)

ity āha bhagavān *vajrahūṃkāraḥ (vajrahuṃkāraḥ, ed.) // (2847)


tatreyaṃ sarvābhiṣekasiddhiḥ //

mudrāṃ sādhayet /
sarvatathāgatābhiṣekaratnamudrayā pūrvam ātmānam abhiṣicya sādhayet /. (2848)

tasya tasya siddhasya caturvidham abhiṣeko bhavati /
vajrābhiṣeko ratnābhiṣeko dharmābhiṣekaḥ karmābhiṣekaś ceti // (2849)

tatra vajrābhiṣeke labdhe sarvatathāgatānāṃ vajradharo bhavati /
ratnābhiṣeke sarvaratnādhipatir bhavati /
dharmābhiṣeke dharmarājo bhavati /
karmābhiṣeke laukikalokottarasarvakarmasiddhim avāpnoti (2850)

ity āha bhagavān sarvatathāgatābhiṣekaḥ // (2851)

tatreyaṃ sukhasaumanasya siddhir yad uta guhyapūjābhir nityaṃ sarvatathāgatapūjāṃ kurvan sarvatathāgatasarvasukhasaumanasya siddhim avāpnoti (2852)

ity āha bhagavān sarvatathāgatasarvasukhasaumanasyaḥ // (2853)


tatreyam uttamasiddhiḥ //
yad uta vajradharasamo 'ham (2854)

ity āha bhagavān vajradharaḥ // (2855)


tatraitāḥ padmakulasiddhayaḥ //
tad yathā
anurāgaṇavaśīkaraṇarakṣāpadmasiddhiś ceti // (2856)

tatrānurāgaṇasiddhir bhavati /
yathāvat padmarāgabhāvanayā sarvatathāgatādisarvasattvānurāgaṇakṣamo bhavati / (2857)

svaṃ lokeśvarānusmṛtyā tathaiva sarvasattvavaśīkaraṇasamartho bhavati / (2858)

maitryaspharaṇasamādhinā sarvajagadrakṣāvaraṇaguptikṣamo bhavati / (2859)

svaṃ padmasamādhinā padmaṃ hasena gṛhya sādhayan lokeśvararūpī sarvākāravaropetaś caturvarṣasahasraṃ jīvati (2860)

ity āha bhagavān sarvatathāgatapadmaḥ // (2861)


tatraitā maṇikuladiddhayaḥ //

tad yathā
sarvakulābhiṣekasiddhiḥ /
mahātejastvam /
sarvāśāprapūraṇam /
ratnasiddhiś ceti // (2862)

tatra sarvatathāgatābhiṣekasiddhiḥ /
yad uta svābhiṣekaniryātanapradīpadānapāramitāpāripūrir yathāśaktyā ratnasādhanaṃ cety ābhiḥ siddhibhiḥ sarvatathāgatān pūjayann acirāt sidhyati (2863)

ity āha bhagavān sarvatathāgataratnaḥ // (2864)

sarvakulasādhāraṇa[siddhi]vidhivistaraḥ parisamāptaḥ // (2865)


atha sarvakalpopāyasiddhitantram anuvyākhyasyāmīty āha bhagavān anādisattvaḥ // (2866)

((tatrādita eva hṛdayopāyasiddhitantram //)) (2867)

	yathā vineyo loko hi tādṛśīsiddhir iṣyate /
	upāyas tatra mudrā hi sarvasiddhipradaṃ mahat // (2868)

tatredaṃ mudropāyasiddhitantram //

	virāgavinayo loko mudrāsiddhis tu rāgajā /
	upāyo bhāvanā tatra sarvasiddhikarī varā // (2869)

tatredaṃ mantropāyasiddhitantram //

	loko 'yaṃ satyavibhraṣṭo mantrasiddhir na iṣyate /
	upāyo niṣprapañcas tu sarvasiddhikaraḥ paraḥ //  (2870)

tatredaṃ vidyopāyasiddhitantra //

	avidyābhiniviṣṭo 'yaṃ vidyāsiddhir na iṣyate /
	upāyas tatra tv anudāryaṃ sarvasiddhipradaṃ varam //

iti // (2871)

sarvakalpopāyasiddhitantram // // (2872)


atha sarvakalpapuṇyasiddhitantram anuvyākhyāsyāmīty āha bhagavān sarvatathāgataḥ // (2873)

tatrādita eva svahṛdayapuṇyasiddhitantram //

	kṛtvā caturvidhāṃ pūjāṃ mahāpuṇyam avāpnute /
	buddhapūjāsv apuṇyāpi sidhyate nātra saṃśayaḥ //

iti. (2874)

tatredaṃ mudrāpuṇyasiddhitantram //

	rakṣaṃs tu samayaṃ guhyaṃ mahāpuṇyam avāpnute /
	apuṇye 'pi hi sidhyeta śīghraṃ smayarakṣaṇāt //

iti. (2875)

tatredaṃ mantrapuṇyasiddhitantram //

	buddhanāmādivacanair mahāpuṇyam avāpnuyāt /
	dharmadānād apuṇye 'pi śīghraṃ siddhim avāpnute // (2876)

tatredaṃ vidyāpuṇyasiddhitantram //

	dānam agryaṃ hi puṇyānāṃ dadan puṇyam avāpnute /
	dānapāramitāpūrṇaḥ śīghraṃ buddhatvam āpnute //

iti. (2876)

salvakalpapuṇyasiddhitantram // (2878)


atha sarvakalpaprajñāsiddhitantram anuvyākhyāsyāmi // (2879)

((ity āha bhagavān sarvatathāgataḥ // )) (2880)

tatrādita eva hṛdayaprajñāsiddhitantram //

	a-akarṣapraveśena sarvākṣaravijñānatā /
	svavaktrāparavaktraṃ tu bhāvayan siddhim āpnuyāt // (2881)

ity āha bhagavān mañjuśrīmahābodhisattvaḥ // (2882)

tatredaṃ mudrāprajñāsiddhitantram //

	prajñā nairvedhikī nāma samāsiddhir iti kīrtitā /
	tayā tu mudrāḥ sidhyante bhāvayan sidhyati kṣaṇāt // (2883)

ity āha bhagavān prajñāgryaḥ // (2884)

tatredaṃ mantraprajñāsiddhitantram //

	prajñā ghoṣānugā nāma samādhir vākprapañcataḥ /
	tayā bhāvitayā śīghraṃ mantrasiddhim avāpnuyāt // (2885)

ity āha bhagavān vajrabuddhiḥ // (2886)

tatredaṃ vidyāprajñāsiddhitantram //

	vidyāmantraviśeṣāṇāṃ viśeṣā na hi vidyate /
	prajñayā bhāvayann evam āśu siddhir dhruvā bhavet // (2887)

ity āha bhagavān sarvatathāgataprajñājñānaḥ // (2888)

sarvakalpaprajñājñānasiddhividhivistaratantram // (2889)

atha sarvakalpasaṃbhārasiddhitantram anuvyākhyasyāmīty āha bhagavān vajrapāṇiḥ // (2890)

tatrādita eva sarvahṛdayasaṃbhārasiddhitantram //

	sarvapūjāṃ prakurvāṇaḥ saṃbhāras tu vivardhate /
	kuśalānāṃ tu dharmāṇāṃ tataḥ sidhyati saṃbhṛtaḥ // (2891)

tatredaṃ mudrāsaṃbhārasiddhitantram //

	bahucakrapraveśāc ca bahumaṇḍalakalpanāt /
	[saṃbhāraṃ pūrya mudrāṇāṃ] mahāsiddhiḥ pravartate // (2892)

tatredaṃ mantrasaṃbhārasiddhitantram //

	anumodanādiyogena saddharmapaṭhanāt tathā /
	bahujāpapradānāc ca mantrasiddhir dhruvā bhavet //

iti // (2893)

tatredaṃ vidyāsaṃbhārasiddhitantram // (2894)

	((avidyāsuprahīnatvād dānapāramitānayāt /
	saṃbhāraparipūrṇas tu śīghraṃ siddhim avāpnute //

iti. (2895)

sarvakalpasaṃbhārasiddhitantram // ))

sarvakalpavidhivistaratantraṃ parisamāptam // (2897)


atha vajrapāṇir mahābodhisattvaḥ sarvakulacihnasaṃbhavajñānatantram udājahāra //:
tatra kathaṃ vajrasaṃbhavaḥ ? (2898)

	sa eva bhagavān sattvaḥ sarvacittaḥ svayaṃprabhuḥ /
	kāyavākcittavajras tu dṛḍhaḥ sattvaḥ svyaṃbhuvām // (2899)

	sattvānām uttamaḥ sattvo vajrabhāvanayā hṛdi /
	vajrasattvā iti khyātas tasmin vajre pratiṣṭhitaḥ // (2890)

	sa eva jñānayogena buddhānām asamatviṣām /
	niṣkramya hṛdayād viśvo viśvarūpo bhavaty api // (2901)

	sarvadhāturajaḥsaṃkhyāḥ sa eva tu jino bhavet /
	tebhyo vai vajrakāyebhyo vajrasattvas tu saṃbhavet // (2902)

	tata evādisattvāt tu sarvacihnasamudbhavaḥ /
	cihnebhyas tu mahāsattvās tebhyaḥ sarvam idaṃ nayam //

iti. (2903)

	ya idaṃ śṛṇuyāt kaścic chraddhadhed dhārayed dhṛdi /
	bhāvayec ca sadā tuṣṭaḥ sa śīghraṃ siddhim āpnuyāt // (2904)

ity āha bhagavān vajrasattvaḥ // (2905)

sarvatathāgatatattvasaṃbhavajñānavidhivistaratantram // (2906)


atha vajrapāṇir mahābodhisattvaḥ sarvakalpasaṃbhavajñānavidhivistaratantram abhāṣat // (2907)

tatrādita eva tāvat sarvatathāgatakalpasaṃbhavajñānatantraṃ bhavati //

	buddhānām avikalpaṃ tu jñānaṃ bhavati śāśvatam /
	avikalpāt tato jñānāt kalpanāt kalpaḥ udyate // (2908)

tatredaṃ tathāgatakulakalpasaṃbhavajñānatantram //

	yathāvikalpaḥ kalpātmā kalpyate kalpanodbhavaḥ /
	vajrasattvo mahāsattvaḥ tena kalpo nirucyate // (2909)

tatredaṃ vajrakulakalpasaṃbhavajñānatantram //

	yam ālikhya hi kalpante vidhayaḥ kalpasiddhidaḥ /
	tena kalpa iti prokto vikalparahitātmabhiḥ // (2910)

tatredaṃ padmakulakalpasaṃbhavajñānatantram //

	rāgo vikalpasaṃbhūtaḥ sa ca padme pratiṣṭhitaḥ /
	tatas tu kalpasthāyinyaḥ siddhayaḥ sa bhavanti hi // (2911)

tatredaṃ maṇikulakalpasaṃbhavajñānatantram // (2912)

((nāgovikalpasañjātaḥ sa ca padmapratiṣṭhitaḥ /)) (2913)
%% this has been caused by the eyeskip of the scrib
%% see \S\thinspace 2911

	maṇayo hy avikalpās tu prabhāvaiḥ susamucchritāḥ /
	evaṃ tu siddhayo divyāḥ saṃbhavanty avikalpitāḥ // (2914)

ity āha bhagavān vajradharaḥ // (2915)

sarvakulakalpasaṃbhavajñānatantram // (2916)


[atha sarvakalpahṛdayādisaṃbhavajñānatantram //]

atha sarvakalpahṛdayasaṃbhavajñānatantram //

	manīṣitavidhānais tu sidhyate tu manīṣitam /
	samādhisādhano hṛtstho hṛdayaṃ tena procyate // (2917)

atha sarvamudrāsaṃbhavajñānatantram //

	duratikramo yathā 'bhedyo rājamudrāgraśāsanaḥ /
	mahātmacihnabimbas tu tathā mudreti kīrtitā // (2918)

((atha mantrasaṃbhavajñānatatram // (2919)

	anatikramaṇīyo hi durbhedyo guhya eva ca /
	mantryate guhyasiddhyarthaṃ mantras tena nirucyate // (2920)

atha vidyāsaṃbhavajñānatantram // )) (2921)

	avidyāvipraṇāśāyā vāgvidyāgraprasiddhaye /
	vidyate vedanā siddhis tena vidyā prakīrtitā // (2922)

ity āha bhagavān vajradharaḥ // (2923)

sarvakalpahṛdayādisaṃbhavajñānatantram // (2924)


atha sarvakalpajñānotpattitantram // (2925)

tatrādita e[va] hṛdayajñānotpattitantraṃ bhavati //

	hṛdayaṃ jāpya vijñeyam ātmano vā parasya vā /
	bhavyaṃ bhūtaṃ bhaviṣyaṃ ca yaḥ paśyati śṛṇoti ca // (2926)

tatredaṃ mudrājñānotpattitantraṃ bhavati //

	mudrām ekatarāṃ baddhvā yathāvad vidhim ātmanaḥ /
	kṛtvā nirīkṣel lokaṃ tu sarvaṃ jñeyaṃ yathopari //

iti. (2927)

tatredaṃ mantrajñānotpattitantram //

	sakṛd uccārayan mantraṃ brūyāj jihvāṃ svakīṃ tu yaḥ /
	bhavyaṃ bhūtaṃ bhaviṣyaṃ ca tat sarvaṃ satyam āvahet // (2928)

ity āha bhagavān avalokiteśvaraḥ // (2929)

tatredaṃ vidyājñānotpattitantram //

	sakṛd uccārya vidyāṃ tu vedayan manasā sa tu /
	bhavyabhūtabhaviṣyāni [vajrājñāvaca]naṃ yathā //

iti. (2930)

sarvakalpajñānotpattividhivistaratantraṃ parisamāptam // (2931)

atha sarvakulasādhāraṇaguhyakāyavākcittavajramudrāsādhanatantraṃ bhavati // (2932)

tatredaṃ tathāgatakulaguhyakāyamudrāsādhana[tantra]ṃ bhavati //

	yathā tathābhiṣaṇṇās tu paryaṅkena tu sādhayet /
	yathā lekhyānusāreṇa mahāsattvaḥ prasidhyati // (2933)

ity āha bhagavān vajrasattvaḥ // (2934)

tatredaṃ vajrakulaguhyakāyamudrāsādhana[tantra]ṃ bhavati //

	pratyālīḍhasusaṃsthānaṃ yathā lekhyānusārataḥ /
	sādhayeta susaṃkruddhaḥ sidhyate nātra saṃśayaḥ // (2935)

ity āha bhagavān vajrahūṃkāraḥ // (2936)

tatredaṃ padmakulaguhyakāyamudrāsādhana[tantra]ṃ bhavati //

	vajraparyaṅkasaṃsthaṃ tu vajrabandhaṃ karadvayam /
	samādhikāyo bhūtvā tu sādhayet padmasaṃbhavam // (2937)

ity āha bhagavan padmasattvaḥ // (2938)

tatredaṃ maṇikulaguhyakāyamudrāsādhana[tantra]ṃ bhavati //

	utthito vā niṣaṇṇo vā caṅkraman vā yathā tathā /
	vajraratnābhiṣekeṇa sidhyate nātra saṃśayaḥ // (2939)

ity āha bhagavān vajragarbha // (2940)


tatredaṃ tathāgatakulaguhyavāṅmudrāsādhanatantram // (2941)

	nābhiṣpanditajihvāgrādantoṣṭhadvayasaṃpuṭā /
	sādhayet sarvakalpāni vajravāk svaravarjitā // (2942)

ity āha bhagavān vajravācaḥ // (2943)

tatredaṃ vajrakulaguhyavāṅmudrāsādhanatantram //

	meghaghūrṇita*hūṃ(huṃ, ed.)kārā krodhagambhīravāk sthirā /
	krodhasphuṭā mahāvajrā sidhyate vajrakrodhavāk // (2944)

ity āha bhagavān *vajrahūṃkāraḥ (vajrahuṃkāraḥ, ed.) // (2945)

tatredaṃ padmakulaguhyavāṅmudrāsādhanatantram //

	anucchvā[sam ivocchvā]saṃ (or ucchvasan vā anucchvāsaṃ)
	sūkṣmavā[cāpari]sphuṭam /
	sidhyate sarvajāpāni samādhijñānagarbhayā // (2946)

ity āha bhagavān sarvatathāgatasamādhijñānagarbhaḥ // (2947)

tatredaṃ maṇikulaguhyavāṅmudrāsādhanatantram //

	suparisphuṭayā vācā praṇāmaparamaḥ sadā /
	jāpate vinayaiś cāpi sarvam āśu prasidhyati // (2948)

ity āha bhagavān sarvatathāgatapūjāvi[dhivista]rakarmā //


tatredaṃ tathāgatakulaguhyacittamudrāsādhanatantram // (2950)

	kāmo hi bhagavāñ chaśvat sarvasattvasukhapradaḥ /
	vajrasattvaḥ svayam[ātma i]ti bhāvyāśu sidhyati // (2951)

ity āha bhagavān kāmaḥ // (2952)

tatredaṃ vajrakulaguhyacittamudrāsādhanatantram //

	sarvasattvahitārthāya duṣṭānāṃ śāsanāya [ca /]
	buddhaśāsanarakṣārthaṃ krodhaḥ siddhikaraḥ paraḥ // (2953)

ity āha bhagavān sarvatathāgata*vajrahūṃkāraḥ(vajrahuṃkāraḥ, ed.) // (2954)

tatredaṃ padmakulaguhyacittamudrāsādhanatantram //

	yathā padmam aliptaṃ tu vāsadoṣaiḥ surāgavān /
	tathā me rāgadoṣais tu bhave rāgaḥ sa sidhyati // (2955)

ity ahā bhagavān padmarāgaḥ // (2956)

tatredaṃ maṇikulaguhyacittamudrāsādhanatantram //

	kadā nu sarvasattvānāṃ sarvakāryārthasiddhaye /
	ratnavarṣāṇi varṣayaṃ siddhaḥ sann āśu sidhyati // (2957)

ity āha bhagavān āryākāśagarbhaḥ // (2958)

tatredaṃ tathāgatakulaguhyavajramudrāsādhanatantram // (2959)

	utthito vā niṣaṇṇo vā bhraman vāpi yathā tathā /
	vāmamudrāgrahakaraḥ sarvaṃ kurvan sa sidhyati // (2960)

ity āha bhagavān sarvatathāgataguhyavajrapā[ṇiḥ //] (2961)

[tatredaṃ vajrakulaguhyavajramudrāsādhanatantram //] (2962)

	yathā tathā sthitaś caiva kurvan vāpi yathā tathā /
	vajrakrodhāṅguliṃ baddhvā vastracchannāṃ tu sidhyati // (2963)

ity āha bhagavā[n sarvatathāgata(vajra)krodharājaḥ //] (2964)

[tatredaṃ padmakulagu]hyavajramudrāsādhanatantram // (2965)

	padmamuṣṭiṃ tu vāmena kareṇācchāditena tu /
	baddhvā yathā tathā śīghraṃ padma[siddhim avāpnuyāt (2966)

ity āha bhagavān avalokiteśva]raḥ // (2967)

tatredaṃ maṇikulaguhyavajramudrāsādhanatantram / (2968)

	ratnamuṣṭiṃ tu baddhvā vai vāmācchāditasatka[raḥ /
	upasthānaṃ yathākāma ratnasiddhim avāpnu]yāt // (2969)

ity āha bhagavān ākāśagarbhaḥ // (2970)

tatredaṃ sarvakulaguhyasādhāraṇamudrāsādhanatantram // (2971)

	mahāmu[drāprayogeṇa svasattvānāṃ samādhinā /]
	vajravāgvajradṛṣṭibhyām acirāt siddhir uttamā // (2972)

ity āha bhagavān sarvatathāgatavajrasattvaḥ // (2973)

sarvakula[sādhāraṇa]guhya[kāyavākcittavajramudrasādhanatantraṃ parisa]māptam // (2974)

atha bhagavān vajrapāṇiḥ sarvatathāgatān āhūyaivam āha /

	pratipadyata, bhagavantas ta[thāgatā idaṃ kalpam adhiṣṭhitum iti //] (2975)

[atha sa]rvatathāgatāḥ punaḥ samājam āgamya, punar api sādhukārāṇy adaduḥ // (2976)

	sādhu te vajrasattvāya vajraratnāya [sādhu te /
	vajradharmāya te sādhu sādhu te] vajrakarmaṇe // (2977)

	subhāṣitam idaṃ sūtraṃ vajrayānam anuttaram /
	sarvatathāgataguhyaṃ mahāyānābhisaṃgraham //  iti (2978)

[sarvatathagatatattvasaṃgra]hāt sarvakalpānuttaratantraṃ parisamāptam // (2979)



atha vajrapāṇir mahābodhisattva utthāyāsanād a[nena nāmāṣṭaśatena bhagavantam adhīyeṣa //] (2980)

	vajradhātu mahāsattvas sattvārtha paramātmaka /
	śākyarāja mahājñāna vajrātmaka namo 'stu te // (2981)

	[sattvodbhava paramārtha (or sattvasaṃbhava tattvārtha)
	sattvaheto mahānaya /]
	mahāsattvārtha kāryārtha sattvasattva namo 'stu te // (2982)

	buddhadharma mahādharma dharmacakrapravartaka /
	ma[hāvāca suvidyāgra mahāsattva namo 'stu te //] (2983)

	mahākarma mahārakṣa sarvakarmaprasādhaka /
	mahātma sattvacaryāgra sattvaheto namo 'stu te // (2984)

	[sarvapāramitāprāpta sarvajñajñāna buddhivan /]
	[sarvasa]ttva mahopāya mahāprajña namo 'stu te // (2985)

	mahākāruṇikāgryāgrya kāruṇyakaruṇātmaka /
	sarvadā[to mahāmaitrya sarvacarya namo 'stu te //] (2986)

	śākyasiṃha mahāśākya śākyaśākya mahāmune /
	vibho mahāvinaya neyārtha vinayāgra namo 'stu [te //] (2987)

	[dharmadhātusamatvāpta dharmadhāto tathāga]ta /
	vajranātha mahānātha sattvarāśe namo 'stu te // (2988)

	mahāprabha mahāloka mahāvīrya mahābala /
	ma[hāvīra pravīrāgrya śaṃbho śaure namo 'stu te //] (2989)

	bṛhan svayaṃbhūr bhagavan śākyavīra mahāmune /
	sarvātmaka mune śuddha dharmarāja namo 'stu te // (2990)

	a[kāya kāya kāyāgrya trikāyākāya[sādhaka] /
	sarvakāya mahākāya vajrakāya namo 'stu te // (2991)

	avāca vāca [vācāgrya trivācāvācadarśaka /
	sarvavāca] mahāvāca vajravāca namo 'stu te // (2992)

	acitta citta cittāgrya tricittācittadarśakaḥ /
	sarvacitta mahācitta [vajracitta namo 'stu te //] (2993)

	[avajra vajra va]jrāgrya trivajrāvajraśodhaka /
	sarvavajra mahāvajra vajravajra nomo 'stu te // (2994)

	sarvavyāpi bhavāgryāgrya [sugatādhipate jina /
	traidhātukamahārāja] vairocana namo 'stu te // (2995)

	nāmāṣṭaśatakaṃ caitad yaḥ kaścic chṛṇuyāt sakṛt /
	paṭhed vā bhāvayed vāpi [sarvabuddhatvam āpnuyāt //] (2996)

	[adhyeṣayā]mi tvāṃ nātha sarvasattvahitārthataḥ /
	mahākaruṇyam utpādya dharmacakraṃ pravartaya // iti (2997)

[atha bhagavān vairocanaḥ sarvatathāgatādhipateḥ prati]jñāvacanam upaśrutya sarvatathāgatān āhūyaivam āha //

	pratipadyata, bhagavantas tathāgatāḥ, samā[jaṃ punar āgantum

iti// ] (2998)

[atha sarvatathāgatāḥ pu]naḥ samājam āgamyemāṃ gāthām abhāṣanta //:

	sarvasattvahitārthāya sarvalokeṣu sarvataḥ /
	[yathāvinayato viśvaṃ dharmacakraṃ pravartyatām //

iti] (2999)

athāsmin bhāṣitamātre sarvabuddhakṣetreṣu sarvalokadhātuṣu sarvasattvānāṃ purataḥ spharya yāvat sarva[paramāṇurajomaṇḍaleṣu bhagavāñ chākyamuni tathāgato dharmacakraṃ pravartayām āsa // (3000)

atha vajrapāṇir mahābodhisattvaḥ punar apīmāṃ gāthām abhāṣat /

	[sarvasattvahitārthāya sarvalokeṣu] sarvataḥ /
	yathāvinayato viśvaṃ vajracakraṃ pravartyatām //

iti // (3001)

athāsmin bhāṣitamātre tathaiva sarvabuddhakṣe[treṣu yāvat sarvaparamāṇurajomaṇḍaleṣu bha]gavān vajradhātus tathāgato vajradhātvādīni sarvavajracakrāṇi pravartayām āsa // (3002)

atha trilokavijayo [mahābodhisattvas tasmin samaye imāṃ] gāthām abhāṣat // (3003)

	sarvasattvahitārthāya sarvalokeṣu sarvataḥ /
	yathāvinayato viśvaṃ krodhacakraṃ pravartayatām //

iti // (3004)

[athāsmin bhāṣitamātre tathaiva] sarvabuddhakṣetreṣu yāvat sarvaparamāṇurajomaṇḍaleṣu bhagavāṃs trilokavijayas tathāgataḥ sarvatathāgata[krodhacakraṃ pravartayām āsa //] (3005)

[athāryāva]lokiteśvaro [mahā]bodhisattva imāṃ gāthām abhāṣat // (3006)

	sarvasattvahitārthāya sarvalokeṣu sarvataḥ /
	yathāvi[nayato viśvaṃ padmacakraṃ pravaryatām //

iti // (3007)

athāsmin bhāṣitamātre tathaiva sarvabuddhakṣetreṣu yāvat sarvaparamāṇurajomaṇḍaleṣu bhagavān dharmarājas tathāgataḥ padmacakraṃ pravartayām āsa // (3008)

athāryākāśagarbho [mahā]bodhisattva imāṃ gāthām abhāṣat [//] (3009)

	sarvasattvahitārthāya sarvalokeṣu sarvataḥ /
	yathāvinayato viśvaṃ maṇicakraṃ pravartyatām //

iti // (3010)

athāsmin [bāṣitamātre ye sarvabuddhakṣetreṣv antarasthāḥ] sarvasattvāḥ sūkṣmā vā sthūlā vā, te sarve tathāgataṃ sumerugirimūrdhni vajramaṇiratnaśikharakūṭāgāre sarvatathāga[tāsananiṣaṇṇaṃ vajradhātvādīni] cakrāṇi pravartayantam sarvato drākṣur iti // (3011)

atha vajrapāṇir mahābodhisattvas tasyāṃ velāyām imāṃ gāthā[m abhāṣat //]

	[sarvasattvahitaṃ nātha pra]tipadyasva kāryataḥ /
	mānuṣyam avatār[y]āgryaṃ [vajra]cakraṃ pravartyatām //

iti // (3012)

punar api bhagavān sarvatathā[gathān āhūyaivam āha //

	pratipadyata bha]gavantas tathāgatāḥ, punaḥ samājam āpattum

iti // (3013)

atha bhagavantaḥ sarvatathāgatāḥ punaḥ samājam āga[mya bhagavato vairocanasya hṛdaye praviṣṭā iti // (3014)

atha bhagavān vairocanas tathāgataḥ sarvatathāgatakāyavākcittavajram ātmānam avabudhya, va[jrapāṇim evam āha //

	kulapu]tra tvam api mama hṛdaye sarvatathāgatasarvavajrakulasarvamaṇḍalasarvatathāgatahṛdayeṣu samavapraveśasva

iti // (3015)

[atha vajrapāṇir mahābodhisattvaḥ] sarvatathāgatānujñāta imāṃ gāthām abhāṣat // (3016)

	sarvasattvahitārthāya pratipadyāmi sarvataḥ /
	praveṣṭum sarvabuddhānāṃ kā[yavākcittavajre hi //

iti (3017)

[athāsmin bhā]ṣitamātre yāvantas tathāgatāḥ sarvalokadhātuparamāṇurajaḥsameṣu sarvalokadhātuṣu tiṣṭhanti /
te tathā[gatā ekaikaśo 'pi sarvaloka]dhātuparamaṇurajaḥsamāḥ spharaṇakāyāḥ bhagavato vairocanasya hṛdaye praviṣṭāḥ // (3018)

atha vajrapāṇir mahābodhisa[ttvaḥ sarvatathāgatasya ca] bhagavataś ca vairocanasya sarvakāyeṣu sarvavākpravartanasthāneṣu sarvacittasaṃtatipravāheṣu sarvavajranayeṣu [sarvāṅgapratyaṅgeṣu sarvasthāneṣu] sarvalakṣaṇeṣu sarvānuvyañjaneṣu sarvaromakūpeṣu sarvaparamāṇurajomaṇḍaleṣu ca hṛdayeṣu ca praviṣṭvā sthita iti // (3019)

[atha bhagavān acirābhi]saṃbuddhaḥ sarvatathāgatakāyavākcittavajraḥ sarvatathāgatakāyam ātmānam avabudhya, tasmāt sumerugirimūrdhnād yena [bodhimaṇḍalaṃ te]nopetya, bhagavato bodhivṛkṣasyādhastāt lokānuvartanatayā punas tṛṇāni gṛhyedam udānam udānayām āsa // (3020)

	aho [vā(i)] ātmahitāgryaḥ sa]ttvārthaḥ sattvaśāsinām /
	yad vineyavaśād dhīrās tīrthyadṛṣṭyā sthihanti hi // (3021)

	avineyasya lokasya durdṛṣṭyandhasya sarvataḥ /
	jñānā[lokaviśodhanād buddhabo]dhim avāpnuyāt //

iti // (3022)

atha kāmāvacarā devā bhagavantas tattvam ajānanto 'brūvan /

	kiṃ bho śaraṇaivaṃ tīvrāṇy evaṃ ka[ṭu]kāni bo[dhyarthaṃ] duḥkhāny utsahasi //

iti (3023)

atha bhagavāṃs tāni tṛṇāny āstīryopaviṣṭvā tān devān evam āha /

	pratipadyata, mārṣāḥ, mama bodhi[m āptum

iti //] (3024)

atha [kāmāva]carā devā bhagavato bhāṣitasyārtham ajānanto, yena śakro devānām indras tenopajagmuḥ /
upetya śakraṃ devānām indram [idaṃ vṛttāntam ārocayā]m āsuḥ (3025)

atha śakrodevānām indraḥ sarvakāmavacaradevasaṃghaparivāro rūpāvacarādhipatiṃ mahābrahmaṇam ida[m] e[va vṛttāntam ārocayā]m āsa // (3026)

atha mahābrahmā sarvakāmāvacararūpāvacaradevasahitas trilokādhipatim īśvaraṃ taṃ vṛttāntam āroca[yām āsa //] (3027)

[tato mahe]śvaras trilokādhipatir nārāyaṇādīn sarvadevādhipatīn evam āha / (3028)

	pratipadyata mārṣās tathāgato 'rhan samyaksaṃ buddho [lokānuvartanaṃ kṛtvā pu]nar anuttarāṃ samyaksaṃbodhiṃ darśayiṣyati // (3029)

	mā marṣā evaṃ vidyur `na tathāgato mānuṣo bhavati' /
	evā eva [tathāgatāḥ bhaviṣyanti, devasaṃ]pattaye ghaṭayeyuḥ /
	na tathāgatatva iti /
	tat sādhu pratipadyata tatra pūjanāya gantum /

iti (3030)

atha maheśva[rādisarvadevādhipatayo ye]na bodhimaṇḍo yena [ca] bhagavān bodhimaṇḍaniṣaṇṇas tenopajagmuḥ /
upetya ca bhagavātaḥ pādau śirasābhivandya bhagavantam evam ūcuḥ / (3031)
	[pratipadyasva, bha]gavann asmākam anukampām upādāyāsmāt tṛṣṇasaṃstarād utthāya divyeṣv āsaneṣu niṣadyānuttarāṃ samyaksaṃbodhim abhisaṃboddhum

iti // (3032)

atha [bhagavān devā]dhipatīn evam āha //

	``pratipadyata mārṣā mamānuttarāṃ samyksaṃbodhiṃ dātum

iti // (3033)

atha ta evam āhuḥ /

	na vayaṃ bhagavan samarthā bodhiṃ [dātum /]
	yadi vayaṃ samarthā bhavemas tadātmanaivābhisaṃbodhim abhisaṃbudhyemahi

iti // (3034)

atha bhagavān idam evārtham uddīpayan bhūyasyā [mātrayemāṃ gāthā]m abhāṣat // (3035)

	na sā rūpī na cārūpī na satyam na mṛṣā śuci /
	buddhabodhir idaṃ jñānam avabudhya jino bhavet //

iti (3036)

atha te devādhipa[tayo mu]hūrtaṃ tūṣṇīṃ bhāvena tasthuḥ // (3037)

atha bhagavāṃs tatas tṛṇāsanād utthāya tān devān evam āha /

	pratipadyata marṣā īdṛśaṃ jñānam avaboddhum

[iti] // (3038)

ta [e]vam āhuḥ /

	na śaknumo bhagavann

iti / (3039)

atha bhagavāṃs tasminn evāsane niṣadyemāṃ gāthām abhāṣat // (3040)

	namasaḥ prativedhena bodhicittaṃ dṛḍhī[kuru /]
	vajraṃ sattve dṛḍhīkṛtvā buddham ātmā tu bhāvaya // (3041)

ta evam āhuḥ

	evam astv

iti kṛtvā sarve prak[r]āntāḥ // (3042)

atha bhagavān rātrau prabhātāyāṃ [lokānu]vartanatayā mārāṃ jitvānuttarāṃ samyaksaṃbodhim abhisaṃbudhyaśeṣānavaśeṣa[sarvasattvadhātuhitopakāraṃ svahṛda]yāvasthitam āryavajrapāṇim anena nāmāṣṭaśatenābhiṣṭauti // (3043)

	vajrasattva mahāsattva [mahāyāna mahātmaka /
	mahāloka mahāśu]ddha mahānātha namo 'stu te // (3044)

	vajrarāja mahāvajra vajra sarvatathāgata /
	mahāsattva mahāvīrya mahopāya namo 'stute // (3045)

	vajrarā[ga mahāśuddha sa]rvasaukhya mahāsukha /
	sukhāgryānādinidhana mahākāma namo 'stu te // (3046)

	vajrasādhu mahātuṣṭi sādhukāra praharṣaka /
	mahāharṣa mahāmo[dya] suprāmodya namo 'stu te // (3047)

	vajraratna mahārāja svabhiṣeka mahāpate /
	sarvaratna mahāśobha vibhūṣaṇa namo 'stu te // (3048)

	vajrateja ma[hāteja] mahāprabha mahādyute /
	jinaprabha mahājvāla buddhaprabha namo 'stu te // (3049)

	vajraketu mahāketu mahādhvaja dhanaprada /
	ākāśaketo mahā[yaṣṭi tyā]gadhvaja namo 'stu te // (3050)

	vajrahāsa mahāhāsa mahāprīti pramodana /
	prītivega ratiprīte dharmaprīte namo 'stu te // (3051)

	vajradharma mahā[dharma sattva]dharma suśodhaka /
	buddhadharma sudharmāgrya rāgadharma namo 'stu te // (3052)

	vajratīkṣṇa mahākośa prajñājñāna mahāmate /
	pāpaccheda ma[hāyudha bu]ddhaśastra namo 'stu te // (3053)

	vajrahetu mahācakra buddhacakra mahānidhe /
	sarvamaṇḍala dharmāgrya dharmacakra namo 'stu te // (3054)

	vajrabhā[ṣa mahābhāṣa niṣ]prapañca mahākṣara /
	anakṣara mahājapa buddhavāca namo 'stu te // (3055)

	vajrakarma sukarmāgrya mahākarma sukarmakṛt /
	guhya[pūje mahāpūje buddhapūje namo 'stu te // (3056)

	vajrarakṣa mahāvarma kavacāgrya mahādṛḍha /
	mahārakṣa mahāsāra buddhavīrya namo 'stu te // (3057)

	vajrayakṣa mahākrodha sarvaduṣṭa bhayānaka /
	sarvabuddhamahopāya agrayakṣa namo 'stu te // (3058)

	vajrasaṃdhi mahāmudra mahāsamayabandhaka /
	mahāmuṣṭe sumudrāgrya vajramuṣṭe namo 'stu te // (3059)

	vandyo mānyaś ca pūjyaś ca satkartavyas tathāgataiḥ /
	yasmād anādinidhanaṃ bodhicittaṃ tvam ucyase // (3060)

	tvām āsādya jināḥ sarve buddhabodhisattvāś ca sauriṇaḥ /
	saṃbhūtāḥ saṃbhaviṣyanti buddhabodhyagrahetavaḥ //  (3061)

	namas te vajrasattvāya vajraratnāya te namaḥ /
	namas te vajradharmāya namas te vajrakarmaṇe // (3062)

	tvām abhiṣṭutya nāmāryaiḥ praṇamya ca subhāvataḥ /
	yat puṇyaṃ tena sarvo hi buddhabodhim avāpnuyāt // (3063)

	yedaṃ uccārayet samyaṅ nāmāṣṭaśatam uttamam /
	sakṛd vāraṃ subhaktiś ca sarvabuddhatvam āpnuyāt // (3064)

ity āha bhagavān buddhaḥ // (3065)

atha vajrapāṇir mahābodhisattvas taiḥ sarvatathāgataiḥ [sahaika]kaṇṭhena sādhukārāṇy anuprādāyi // (3066)

	sādhu te vajrasattvāya vajraratnāya sādhu te /
	vajradharmāya te sādhu sādhu te vajrakarmaṇe // (3067)

	subhāṣitam idaṃ sūtraṃ vajrayānam anuttaram /
	sarvatathāgataṃ guhyaṃ mahāyānābhisaṃgraham //

iti. (3068)

idam avoca[d bhagavān āttamanasaḥ sarvatathāgatāḥ sahāryabodhisattvaiḥ svahṛdayāvasthitair] bhagavato bhāṣitam abhyanandann iti // (3069)

sarvatathāgatatattvasaṃgrahaṃ nāma mahāyānasūtraṃ sopasaṃhāratan]traṃ samāptam // (3070)